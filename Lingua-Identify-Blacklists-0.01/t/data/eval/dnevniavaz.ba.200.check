U Sudu BiH danas je saslušanjem svjedoka optužbe nastavljeno suđenje zločinačkoj organizaciji na čelu sa Zijadom Turkovićem koja se tereti za više monstruoznih likvidacija, međunarodnu trgovinu drogom, pljačku 2,5 miliona maraka iz sarajevskog aerodroma, pranje novca te otimanje dionica fabrike čarapa “Ključ”. Svjedočio je Drago Neimarović zvani Sandokan koji je bio blizak prijatelj ubijenog Marija Tolića. On je kazao da je Turkovića upoznao prije četiri ili pet godina u diskoteci “Party” u Busovači. Sandokan je kazao da ga je sa Turkovićem upoznao Tolić, s kojim je odrastao, a poznavao je i Mithata Mekića Mikija s kojim se Tolić družio. - Tola mi je rekao da mu Zika duguje 35.000 eura. Zvao me je više puta da odemo za Sarajevo da bi naplatio dug. Znam da je uspio od Zike uzeti manji dio duga. Jedne večeri je prespavao kod mene. Bio je nervozan. Pitao sam ga šta mu je, on je odgovorio “ništa oko, sve je uredu” - kazao je Neimarović. Svjedok je kasnije ispričao kako se raspitivao za Tolića u Sarajevu za vrijeme njegovog nestanka. On se, kako je kazao, raspitivao kod Nijaza Karkelje Niske, jer mu je ovaj rekao da je nešto načuo od tome, te da će vjerovatno morati platiti za te informacije od kojih na kraju nije bilo ništa. Osuđeni član zločinačke organizacije Ermin Delić Kekec također je svjedočio. On je kazao da je upoznao Turkovića u Zenici gdje se krio zbog problema u Sarajevu. - Jednom me je nazvao Zika i pitao mogu li mu nabaviti “šibicu”, što je bila šifra za zolju. Rekao sam da ja to nemam, ali da mogu da se raspitam kod ovih svojih. Naišao je Emir Valjevac pa sam njega pitao. On je imao zolju koju smo kasnije predali Isljamu Kalenderu u Visokom. Kasnije su rekli da je zolja bila neupotrebljiva, jer je vlažna - kazao je Delić. Safet Avdić, čuvar parkinga u Kranjčevićevoj ulici gdje je pronađen Tolićev "porše" također je svjedočio na okolnosti pronalaska vozila. Vreće za spavanje u koje su strpana tijela Tolića i Vernera Ajdarija nakon što su ubijeni, kupljeni su u “Army shopy”, a prodala ih je prodavačica Mirzeta Fatić koja se jučer na sudu nije mogla sjetiti ničega osim da su vreće naručene putem telefona.
Antiteroristički sud (ATC) u Pakistanu je u srijedu izdao nalog za hapšenje bez mogućnosti polaganja jamčevine za bivšeg predsjednika Perveza Mušarafa (Pervez Musharraf) i bivšeg premijera Šaukata Aziza (Shaukat Aziz) u slučaju ubistva plemenskog vođe. Navab Ekbar Bugti (Akbar Bugti), balučistanski vođa plemena, ubijen je 26. augusta 2006. godine tokom vojne operacije na jugozapadu pokrajine Balučistan dok je Mušaraf vladao zemljom. Bugtijeva porodica podnijela je tužbe protiv bivšeg predsjednika, zatim premijera, kao i bivšeg ministra unutrašnjih poslova Aftaba Ahmeda Kana Šerpaoa (Sherpao), bivšeg guvernera pokrajine Balučistan Ovaisa Ahmeda Ganija (Owais Ghani) i nekoliko drugih vladinih zvaničnika. Sud u distriktu Sibi u pokrajini Balučistan naredio je svim optuženim da se pojave na sudu 5. septembra, prenosi Xinhua. Mušaraf, koji je vladao Pakistanom od 1999. do 2008. godine, živi u samonametnutom egzilu od svoje ostavke na mjestu predsjednika u augustu 2008. godine, nakon što ga je parlament optužio po nekoliko tačaka. Bivši predsjednik je također osnovao vlastitu političku stranku - Liga za muslimane Pakistana, i rekao da će se u zemlju vratiti naredne godine zbog parlamentarnih izbora. Drugi sud je također izdao nalog za hapšenje Mušarafa zbog povezanosti s tragičnim atentatom na bivšu premijerku Benazir Buto 2007. godine. Benazir, dva puta premijerka Pakistana, ubijena je u samoubilačkom napadu u pucnjavi u vojnom gradu Ravalpindiju. Mušaraf je porekao bilo kakvu povezanost s ubistvom Benazir Buto.
Britanci su pokazali prve fotografije i otkrili neke tehničke detalje vezane uz četvrtu generaciju luksuznog Range Rovera, čija je službena premijera najavljena za Paris Motor Show. Najbitnija novost kod četvrte generacije ovog modela je potpuno nova aluminijska šasija koja donosi uštedu od čak 420 kilograma u odnosu na prethodnu generaciju. To naravno znači i manju potrošnju, te manje štetnih ispušnih plinova. Osim toga Land Rover doradio je zračni ovjes na novom modelu. U odnosu na prethodnu generaciju novi Range Rover ima 100 milimetara međuosovinski razmak, što mu naravno donosi i prostraniji prostor za putnike i prtljagu. Konkretno to znači 120 milimetara više prostora za noge. Kupci će moći birati između standardne stražnje klupe s tri mjesta, ili ekskluzivnu verziju s dva mjesta i produženom središnjom konzolom do stražnjih sjedala. Ponudu motora čini jedan benzinac i dva dizelaša. Benzinsku ponudu čini 5.0 litreni V8 motor potpomognut kompresorom, dok dizelsku ponudu čine 3.0 litreni V6 poznat iz Discovery modela i 4.4 litreni V8 dizelaš. Svi navedeni motori dolaze isključivo uz osambrzinski automatski ZF mjenjač. Novi Range Rover može se naručiti već od sljedćeg mjeseca, a prve isporuke počinju početkom sljedeće godine. Iako još nema službenih podataka o cijenama, očekuje se da bi cijena početnog modela mogla iznositi oko 70.000 funti, dok bi top verzija dosegla cijenu od 120.000 funti.
50 godina nakon smrti, najuspješniji njemački pisac na svijetu Hermann Hesse je u svojoj domovini prezren, do krajnosti seciran i skoro uvijek pogrešno shvaćen. U inostranstvu generacije odrastaju s njegovim knjigama. U gradiću Calwu na obali rijeke Nagold, u saveznoj zemlji Baden Wuertemberg, rodnom mjestu Hermanna Hessea nalazi se i njegov muzej. U muzeju se čuvaju predmeti i djela koje govore o životu pisca koji je u Njemačkoj bio pod sumnjom da piše kič. U vitrinama se nalaze knjige molitvi, ali i boginja Šiva, kao i druge boginje i božanstva. Za njegove savremenike u Njemačkoj bila je to eksplozivna mješavina, svijet kulta i misterije. Sa deset godina Hesse je napisao prvu bajku, sa 13 je želio postati pjesnik sa 15 se okušavao kao slikar. Kasnije, u jednoj skici za "Djetinjstvo čarobnjaka", Hesse je napisao: "Rođen sam potkraj srednjeg vijeka, jedne tople julske večeri." Do đavola sa realnošću, živjeli snovi! Poći u potragu za Hesseom, znači potražiti sebe. "Mi smo ljudi", napisao je Hesse 1917. godine. A za čovjeka postoji samo jedan prirodni pogled, jedno mjerilo svih stvari a to je sopstveni smisao". Zar svi nemaju želju da pročitaju još jednom Demijana, užareni roman, protkan mladalačkim buntom, tumačenjem snova i mislima o ponovnim rođenju, reinkarnaciji. Thomas Mann podsjetio je na elektrizirajuće dejstvo romana kada je pušten u prodaju, rekavši kako je to izazvalo "zahvalnu opčaranost". Tome treba pridodati upečatljivu, ekspresivnu jasnoću, kojom je pokrenuto veliko životno pitanje "Šta je naše preodređenje?" Trebali bi još jednom pročitati i Sidartu, knjigu u kojoj su obuhvaćene indijske priče i mudrosti i za koju je američki pisac Henry Miller rekao da je djelotvorniji lijek od Novog testamenta. Pogled u zvijezde, Sidartin osmijeh i slutnja. I zaključak da put ka mudrosti svako sam za sebe mora pronaći. To je puno djelotvornija vakcina od bilo koje vrste ideologije. Nezaobilazan je i Stepski vuk, pod čijij je uticajem rok-bend Johna Kaysa snimio pjesmu "Born to Be Wild" a snimljen je i kultni film "Easy Rider" sa Jackom Nicholsonom, Dennisom Hoperom i Peterom Fondom. Odjednom postaje jasno da nam nikad dovršeni Hesse, poput pokreta jezikom koji očarava i zbunjuje jasno i bez cinizma, donosi bolni intenzitet onog vremena. Hesse ne štedi sebe i uvijek ide na sve ili ništa. I šta je onda pogrešno u njegovom traženju smisla života, ljubavi i vječnim spasenjem? Oženio je devet godina stariju fotografkinju Mariu Bernoullie, koja mu je rodila tri sina. Napravio je kuću na Bodenskom jezeru i otišao. Nije podnosio komfornost. Poslije se ženio još dva puta. U umjetničkoj koloniji Monte Verita probao je Hesse, koji je vječno tražio smisao života, još jednu životnu masku. Tamo se nag penjao po brdima čekajući da izađe sunce. Kada se vratio iz Indije donio je sa sobom spoznaju da sunce i more ne mogu biti životno spasenje za jednog Evropljanina. Hesse je nakon Goethea imao najbogatiji riječnik u istoriji njemačke literature. U njegovim pričama o jeseni ovo godišnje doba možete odmah da osjetite na svojoj koži. Njegove slike prirode kao da predstavljaju prizivanje nečega što gubite i što odlazi. Kako je moguće da njemačko neutješno društvo u kojem prevladava maskima uspjeha razumije Stepskog vuka, koji je pola čovjek, pola životinja, usamljen, raskrstio sa životom, depresivan i nastrojen ubilački i samoubilački. Danas je Hesse sa prodatih 150 miliona knjiga u svijetu najuspješniji njemački pisac 20 stoljeća. Godišnje još uvijek 400.000 njegovih knjiga nalaze svoje čitaoce.
Španija je pogođena najgorim požarima u protekloj deceniji, u kojima je izgorjelo skoro tri puta više šumskih površina u poređenju s prethodnom godinom, a budžet vatrogasne službe prepolovljen je zbog strogih mjera štednje. Ove godine izgorjelo je više od 132.000 hektara šume, u poređenju sa 40.000 hektara 2011., navodi u srijedu dnevnik El Paes, pozivajući se na podatke Ministarstva za zaštitu prirodne sredine. Na Kanarskom ostrvu Gomera, vatrogasci su, zahvaljujući padu temperature i povoljnom vjetru, uspjeli da lokalizuju požar koji je izbio prije nedjelju dana i opustošio dio prirodnog rezervata i primorao oko 5.000 ljudi na evakuaciju. U gašenju vatre učestvuju četiri aviona "kanadera" i tri helikoptera, javio je AFP. Vrijeme u Španiji ove godine je toplije i s manje padavine nego prošle godine, ali se postavlja pitanje i da li je širenju tolikih požara doprinjela i odluka vlade da smanji budžet vatrogascima, prenosi Reuters. Vatrogasna služba upozorava da je za efikasnije suzbijanje vatre nužna ne samo nova oprema, već i povećanje plata zaposlenih, koji rizikuju zdravlje i život. U gašenju požara kod Alikantea, na jugoistoku Španije, u nedjelju su poginula dva vatrogasca. Madrid je usvojio niz strogih mjera štednje u pokušaju da u naredne dvije godine smanji za 65 milijardi eura budžetski deficit, a posljedice tih mjera već se osjećaju u javnim službama.
Na međunarodnoj skrining konferenciji asocijacije javnih servisa svijeta INPUT u maju ove godine u Sidneju Bosnu i Hercegovinu predstavljat će dva programa, "Fejs jedne porodice" ("One family's face") Nemanje Ivanovića, studenta Akademije umjetnosti Banja Luka, i "Heroj našeg doba" ("A Hero Of Our Time") autora Šekija Radončića. Ove rezultate, kao i finalni program za Sidnej, prekjučer je objavio međunarodni selekcioni komitet u Berlinu. INPUT je najvažnija stručna međunarodna skrining konferencija u svijetu, kojoj će prisustvovati oko hiljadu TV profesionalaca iz više do 60 zemalja. Radončić i Ivanović će u Sidneju, poslije projekcija njihovih ostvarenja u "Hoysts Cinemasu", prezentirati svoj pristup režiji i produkciji te odgovarati na pitanja. INPUT nije festival, ali biti u finalu Seula najveće je svjetsko priznanje za kreativnost , stručnost i inovativnost TV produkcije, ovog puta našim autorima i bh. produkciji. Učešće BiH na INPUTU inicirao je i podržao EUNIK, grupa zemalja EU za kulturu koju predvodi Njemačka i "Goethe-Institut". Nakon Budimpešte, Seula, sada i Sidneja, BiH već treću godinu zaredom ima svoje programe među najboljim u svijetu. Radončić i Ivanović bit će jedini autori iz našeg regiona. Sidnej je ove godine značajan i zbog toga što će prvi put jedan od moderatora konferencije biti i neko iz naše zemlje, a to je Ljiljana Preradović, urednica RTRS-a. - Dobiti najveće svjetsko priznanje za kreativnost, stručnost i inovativnost TV produkcije, i to od svjetski priznatih autoriteta iz svijeta dokumentanog filma, čast je koja se rijetko doživljava. Dobijao sam brojna priznanja za dokumentarne filmove koje sam radio, ali je ovo doista najveće i najdraže. Ovo je priznanje dobijeno od struke, od svjetski priznatih imena i zbog toga je veoma značajno. U svakom slučaju, ovu nagradu posvećujem svim žrtvama deportacija u Crnoj Gori, posebno žrtvama lažnog heroja i stvarnog hapsitelja nedužnih ljudi policajca Slobodana Pejovića - kazao je Radončić. Milan Trivić, nacionalni koordinator INPUT-a za BiH, ističe da je Ivanovićev i Radončićev uspjeh, ako bi se TV produkcija poredila s filmom, ravan nominaciji za Oskara. - Nisam očekivao da prođu dva programa, jedan još i nekako. I prošle godine smo u Seulu imali dva programa, filmove Srđana Šarenca i Ivana Ramadana. Naše komšije u regionu već godinama pokušavaju da se probiju u finale INPUT-a. Ovo više nije slučajnost. Mi, zaista, imamo talentirane i kreativne ljude, a možda to ponekad i sami potcjenjujemo - naglašava Trivić. U prvom krugu na nivou nacionalne selekcije bilo je više od hiljadu programa iz 60 zemalja. Nacionalni koordinatori tih zemalja kandidirali su 270 programa za drugi krug, od čega je 60 programa izabrano za finale. Dženifer Kolins (Jennifer Collins) - Australija, Kornelijus Konrad (Cornelius Conrad) - Njemačka, Liselot Forsman (Liselott Forsman) - Finska, Jeong Seon Kim (Yeong-Seon Kim) - Južna Koreja, Šinegori Mizuno (Shigenori Mizuno) - Japan, Maren Nimejer (Maren Niemeyer) - Njemačka, Ričard Sajc (Richard Saiz) - USA, Stefano Zemerija (Stefano Semeria) - Švicarska, Aleks Šprincen (Alex Shprintsen) - Kanada i Safina Uberoj (Safina Uberoi) - Australija.
Fama o luksuznom stanu u sarajevskoj ulici Hakije Kulenovića na broju 4 u naselju Ciglane, u kojem je Ismet Bajramović Ćelo počinio samoubistvo, i dalje se nastavlja. Jučer je iz stana trebao biti deložiran Bajramovićev sestrić Elvir Hodžić, koji trenutno nije u Bosni i Hercegovini. S obzirom na to da Hodžić nije bio u Sarajevu, pozvan je bravar da obije ulazna vrata. Kako su na stanu blindirana vrata i brava je komplicirana, prva osoba koja je trebala obiti bravu, nije to mogla učiniti pa su pozvali drugog bravara. Dok se čekao drugi bravar, a s obzirom na to da vrata koštaju skoro 7.000 KM, putem advokata, a što nam je potvrdila Edina Jahić, advokatica Jovanke Lazarević zvane Suzi, stranke su dogovorile da se vrata ne obijaju nego da će Hodžić u utorak predati ključ stana. "Dnevni avaz" već je ranije pisao o sudskim sporovima koji se vode između Elvira Hodžića, Bajramovićevog sestrića, koji je vlasnik stana, i Jovanke Lazarević, koja tvrdi da je živjela u vanbračnoj zajednici s Bajramovićem te da, kao nevjenčana supruga, ima pravo na stan. Kantonalni sud u Sarajevu nedavno je odbio žalbu Jovanke Lazarević kojom je tražila mjeru zabrane raspolaganja imovinom Elviru Hodžiću. U rješenju se navodi da je zakonom tačno određena vanbračna zajednica i vanbračna tečevina te da Lazarević nije dokazala osnovanost svog prava i potraživanja. No, Lazarević je tužila Hodžića i po drugom osnovu, za ometanje mirnog posjeda, čime se ne dokazuje vlasništvo nad stanom nego samo da je bila mirni posjednik, te je Općinski sud u Sarajevu donio zaključak da se Hodžić iseli iz stana. I na ovaj zaključak Hodžićevi advokati podnijeli su žalbu. Ona još nije riješena, a sudski izvršilac, sudski policajci, pripadnici Ministarstva unutrašnjih poslova Kantona Sarajevo, došli su da deložiraju Hodžića, koji jučer nije bio u Sarajevu. - Ne mogu da vjerujem da se ovo dešava, da me deložiraju iz stana čiji sam vlasnik i koji sam 2003. godine kupio od daidže, a o čemu postoji dokumentacija. Ovo ima samo u Bosni i Hercegovini, da se prema jednoj presudi odbije tužba Lazarević i da mi se pravo raspolaganja stanom, a prema drugoj me deložiraju - kazao nam je Hodžić u telefonskom razgovoru. Kako smo mogli čuti na mjestu događaja, ni Jovanka Lazarević nije trenutno u BiH. Sudska policija jučer je pokušala spriječiti ekipu "Dnevnog avaza" da obavi zadatak i fotografiše deložaciju. Prilikom prilaska zgradi sudski policajac povišenim tonom obratio se novinarki i fotoreporteru "Avaza", koji su bili ispred zgrade, da ne fotografišu. Na pitanje novinarke prema kojem zakonu je zabranjeno fotografisanje na javnoj površini gdje ne postoji znak zabrane fotografisanja, odgovoreno je da je tako naređeno. Ekipi je fizički zabranjen i ulazak u zgradu. Naime, nakon što su sudski policajci i sudski izvršilac ušli u zgradu, jednom sudskom policajcu naređeno je da fizički spiječi ulazak novinarke i fotoreportera te da zatvori vrata zgrade.
Večerašnjom ceremonijom zatvaranja spušta se zvjesa na Olimpijske igre (OI) u Londonu. Publika je imala priliku da 19 dana prati vrhunske sportiste koji su ostvarili vrhunske rezultate. Oboreni su brojni rekordi, a između ostalih u historiju su ušli američki plivač Michael Phelps koji je postao legenda obaranjem rekorda u olimpijskim medaljama, Usain Bolt koji je kroz tri kategorije pokazao da je u London došao sa jasnom namjerom da se dokaže kao najkvalitetniji atletičar, te Oscar Pistorius koji se takmičio u finalu iako je trčao zahvaljujući "pomoćnim" nogama. Najviše uspjeha postigli su sportisti Sjedinjenih Američkih Država koji su osvojili 104 medalje, od čega 46 zlatnih i po 29 srebrnih i bronzanih. Odmah iza SAD-a je Kina sa 87 medalja, a treća po broju odličja je Velika Britanija sa 65 medalja. Tursku je na 30. Olimpijskim igrama predstavljalo 116 sportista u 14 takmičarskih kategorija, a sportisti iz ove zemlje vraćaju se osvojenih pet medalja. Od balkanskih država najuspješnijom se pokazala Hrvatska koja je predstavljena sa 106 sportista koji se kući vraćaju sa šest medalja, od kojih su tri zlatne (disk, gađanje i vaterpolo). Slovenija i Srbija su takmičenja završile sa po četiri medalje. Srbija, koja je u London poslala 118 sportista, dobila je jednu zlatnu medalju it taekwondoa, dok je Sloveniju pozlatio njihov predstavnik džudista, koji je bio jedan od 69 slovenskih sportista. Najmanju balkansku državu, Crnu Goru, predstavljala su 33 sportista, koji su uspjeli osvojiti jednu medalju srebrenog sjaja i to u rukometu. Makedonija, Albanija i Bosna i Hercegovina nisu uspjele da postignu zadovoljavajuće rezultate tako da se kući vraćaju bez medalja. Makedonija je u London poslala četiri predstavnika, Albanija deset, dok je Bosnu i Hercegovinu predstavilo šest sportista. Nedžad Fazlija se takmičio u tri kategorije gađanja, ali nije uspio da se plasira u finale. Isto tako, Ensar Hajder je svoje takmičenje završio u kvalifikacijama i to na posljednjem mjestu. Atletičarka koja je trčala londonski maraton nije uspjela završiti svoju utrku. Kemal Mešić je bacao kuglu za Bosnu i Hercegovinu i uspio je doći na 24. poziciju, ali to nije bilo dovoljno za plasman u finale. Šesnaestogodičnja Ivana Ninković takmičila se u plivanju i zauzela je 41.mjesto među 46 takmičarki u svojoj kategoriji. Najveća nada bh. sporta na Olimpijadi bio je džudista Amel Mekić koji nije imao sreće u prvom kolu gdje je naspram njega stajao veoma iskusni južnokorejski džudista, tako da ni on nije uspio da uđe u drugo kolo takmičenja. Svečanosti zatvaranja prisustvovalo je 80 000 gledalaca, a oko 900 miliona ljudi širom svijeta pratilo je ovaj program putem medija. Na ovoj svečanosti nositelji zastava su nasumično stizali na stadion, za razliku od ceremonije otvaranja OI gdje su države bile poredane po abecednom redu. Kao posljednje zastave iznesene su zastave Grčke, Velike Britanije i Brazila, zemalja domaćina prethodnih, aktuelnih i budućih Olimpijskih igara. Brazil će biti domaćin narednih OI koje će se održati 2016. god. Olimpijske igre proglašene su zatvorenim gašenjem olimpijskog plamena.
Žrijebanje rukometnih parova koji će kroz kvalifikacije pokušati ostvariti plasman u Ligu šampiona bit će održano sutra u sjedištu Evropske rukometne federacije (EHF) u Beču. Predstavnik Bosne i Hercegovine, Rukometni klub Sloga iz Doboja, pokušat će ostvariti najveći uspjeh u dugogodišnjoj istoriji kluba i plasirati se u grupnu fazu takmičenja najboljih evropskih ekipa, saopćeno je iz tog kluba. Predstavnici dobojskog kluba, član Upravnog odbora Alen Petković i sekretar Branko Prnjatović, prisustvovat će izvlačenju parova kvalifikacionih grupa u Beču i žrijeba Lige šampiona za sezonu 2012/13, koje će biti održano 6. jula u njemačkom gradu Hercogenaurahu. ''Mogu da kažem da smo spremni da se plasiramo u Ligu šampiona, a tome u prilog govori i činjenica da smo EHF-u ponudili da se kvalifikacioni turnir odigra u BiH, tačnije u Zenici. Uz malo sreće prilikom žrijebanja uvjeren sam da će ime Sloga biti upisano u arhivu EHF-a kao klub koji se takmičio za osvajanje titule prvaka Evrope'', izjavio je Petković. Zbog nedovoljnog broja timova (14) u kvalifikacijama za Ligu prvaka, EHF je odlučio da će se formirati tri kvalifikacione grupe s po četiri tima, dok će timovi iz prvog i četvrtog šešira igrati međusobni dvomeč. Dvomeč će igrati Metalurg, Sloga, Konstanca i Dinamo Minsk iz prvog, te Lovćen, Alpla, Bozen i Bešiktaš iz drugog šešira.
Suđenje Edinu Džeki, optuženom za zločine u Jablanici i selu Trusina kod Konjica, počet će u utorak, 21. augusta, kada je planirano iznošenje uvodnih riječi, javila je Balkanska istraživačka mreža BiH (BIRN). Na statusnoj konferenciji pred Sudskim vijećem kojim predsjedava Šaban Maksumić, tužiteljica Vesna Budimir rekla je da namjerava pozvati 58 svjedoka, od kojih je 14 zaštićeno. Navela je da Tužilaštvo planira u sudski spis uložiti blizu 270 materijalnih dokaza. Džekina braniteljica Vasvija Vidović nije se u ovoj fazi postupka mogla izjasniti o dokazima odbrane. Džeko, bivši vojnik Specijalnog odreda za posebne namjene "Zulfikar" pri Štabu Vrhovne komande Armije BiH (ABiH), optužen je da je u napadu na selo Trusina 16. aprila 1993., zajedno s drugim vojnicima, učestvovao u strijeljanju civila i vojnika Hrvatskog vijeća obrane (HVO), koji su se predali. Optužnica ga tereti i za zločine u Jablanici počinjene u drugoj polovini 1993. godine. Jedna tačka optužnice ga tereti da je u kompleksu Rogića kuća, gdje je bila smještena komanda odreda "Zulfikar", naredio njemu poznatim suborcima da jednog zarobljenika udaraju letvama, betonskim blokovima i stavljaju mu glavu u bure vode. Optuženi im je, kako je navedeno u optužnici, govorio: "Ubijte ga, ubijte ga!" Džeko je izručen iz SAD-a krajem 2011. godine, od kada se nalazi u pritvoru, navodi BIRN.
Vrata obnovljene Gazanfer-begove džamije u Višegradu jučer je, nakon više od dvije decenije, otvorio bračni par Salko i Fatima Tabaković, koji su finansijski podržali ovaj projekt izgradnje. Obnova ovog vjerskog objekta započeta je u novembru 2010. godine, a kamen temeljac postavio je Muhamed ef. Salkić. Na svečanom otvorenju u prigodnom programu nastupio je goraždanski hor "Sel Sebilj". U svom obraćanju vjernicima predsjednik Medžlisa IZ Višegrad Bilal ef. Memišević kazao je da je Višegrad dobio objekt koji će upotpuniti jedan gradski mozaik i upoznao prisutne s historijatom džamije koja potječe iz 17. stoljeća. On je rekao da je Gazanferija četiri puta bila rušena i spaljivana. Najveće rušenje, do samih temelja, pretrpjela je 1992. godine. - Morali smo čekati više od dvadeset godina da se povrati nešto što je nastalo s rađanjem ovog grada-čaršije. Učestvovati u ponovnom uzdizanju bogomolja osjećaj je koji se ne može mjeriti ovosvjetskim mjerilima - kazao je Memišević. Na svečanosti riječ je imao i predstavnik Srpske pravoslavne crkve Simeon, iguman manastira Svetog Save na Gornjoj Lijesci, koji je kazao da se "trebamo poštovati međusobno i ne nanositi zlo drugom i drugačijem jer svi živimo pod istim nebom koje pripada Bogu". Izaslanik reisu-l-uleme Mustafe ef. Cerića Mirsad Mahmutović čestitao je građanima Višegrada, posebno povratnicima u ovaj grad, otvaranje još jednog vjerskog objekta nazivajući ga rajskom baštom. Mustafa Omerović iz Bosanske Jagodine presretan je što je ponovo doživio da ugleda drvenu munaru na Gazanferiji i kaže da redovno s porodicom dolazi u ovaj grad. Midhat Veletovac iz naselja Okrugla kazao je da se osjeća kao i prije rata, kada je u dobru živio s komšijama. Jučerašnjoj svečanosti odazvao se veliki broj Višegrađana koji su došli iz raznih krajeva BiH i dijaspore. U obnovu Gazanfer-begove džamije Ministarstvo za izbjeglice i ljudska prava BiH učestvovalo je sa 50.000 KM, zatim Sekretarijat za vjere pri Vladi RS od 30.000 KM, kao i iranski ICR s iznosom od 14.000 KM. Značajna sredstva uložila su braća Bakir i Almir Čakar, Juka Muhić, porodica Šehe Polje, Hamed Kustura i džematlije iz Štajera u Austriji. - Otvaranje i gradnja džamija je ustvari poziv na mir, suživot, toleranciju i obnavljanje džemata - rekao je Refik ef. Čaušević, koji je došao u svojstvu izaslanika muftije goraždanskog Hameda ef. Efendića.
Frančesko Sketino (Francesco Schettino), kapetan italijanskog broda "Costa Concordia", koji se nasukao u januaru kada je poginulo više od 30 ljudi, rekao je da mu je žao zbog nesreće. U intervjuu za italijansku televiziju Frančesko Sketino rekao je da stalno misli na žrtve. On, međutim insistira da i drugi treba da snose dio krivice, jer je brod bio pod komandom drugog oficira u tom trenutku. Sketino je odbacio optužbe za ubistvo, kao i da je izazvao brodolom, navodi BBC. Brod je udario u stijene i prevrnuo se kod ostrva Giljo, kod obala Toskane. Italijanski sudija nedavno je ukinuo kućni pritvor za Sketina, ali je rekao da ne smije da napušta svoj rodni grad u blizini Napulja, dok je istraga u toku. "Kada se dogodi nesreća, nije samo brod koji se 'identifikuje' niti kompanija već kapetan i normalno je da treba da se izvinim kao predstavnik tog sistema", rekao je on italijanskom televizijskom Kanalu 5. Sketino, koji je djelovao napeto, rekao je da krivi sebe jer je bio "ometen", ali da on nije bio na komandnom mostu kada se brod nasukao, već drugi oficir. Nakon nesreće bilo je spekulacija da je kapetan plovio preblizu ostrva jer je htio da pokaže svoje pomorske sposobnosti mladoj ženi koja je tu bila. Sketino je ovo odbacio, kao i tvrdnje da mu je dotična bila ljubavnica. Na pitanje da kaže nešto o najmlađem nastradalom putniku, petogodišnjoj djevojčici, nije mogao ništa da kaže i počeo je da plače. U pismu italijanskom listu "La korijere dela sera" Sketino tvrdi da je spasio mnogo života tako što je usmjerio brod u plićak. U telefonskom razgovoru koji je snimljen tokom spasilačkih operacija zvaničnik lučkih vlasti Gregorio de Falko čuje se kako kritikuje kapetana i govori mu da se vrati na brod i pomogne putnicima. Sketino je ubrzo nakon toga uhapšen.
Izabrani broj europskih stručnjaka za nekretnine trebali bi biti nagrađeni zbog svoje izvrsnosti. Pobjednik Europske nagrade European Property Awards 2012 je odabran i rezidencije Dubrovačkih vrtova sunca obaviještene su da se nalaze među pobjedničkim tvrtkama. Uspješni sudionici pozvani su da prisustvuju visoko prestižnoj gala prezentacijskoj večeri u londonskom Marriott Hotelu, na Grosvenor Squareu u ponedjeljak, 24. septembra, gdje će biti službena objava. To će uslijediti nakon Property Summita, sastanka na vrhu koji će tijekom dana održati predsjednici, izvršni direktori, upravitelji, predsjedavajući i drugi donositelji odluka. Događaj predstavlja idealnu priliku za uspostavljanje veza i nastajanje novih poslova i otvoren je za sve tvrtke vezane uz industriju i dobavljače, uz natjecatelje za nagradu. Europske nagrade European Property Awards dio su odavno utemeljenih međunarodnih nagrada za svjetske tvrtke i profesionalce na području razvoja, izgradnje i prometa nekretninama i logo njihovih pobjedika je prepoznat kao simbol izvrsnosti u globalnoj industriji. Stjecanje jedne od ovih nagrada za kojima svi čeznu je neupitan dokaz da su rezidencije Dubrovačkih vrtova sunca sposobne poraziti neke od izuzetno jakih natjecatelja u areni visoko konkurentnih europskih nekretnina. Kasnije ove godine, najviše rangirani pobjednici europske nagrade European Property Awards će se natjecati protiv drugih pobjedničkih tvrtki iz tihooceanskog dijela Azije, Afrike, Amerike i Arabije, kako bi se pronašli najbolji u svijetu u svakoj kategoriji.
Njemački proizvođač luksuznih automobila Porsche načinio je veliki skok prodaje od 16 posto na svjetskom tržištu u julu ove godine, kada je isporučeno oko 12.400 vozila, zahvaljujući prije svega velikoj potražnji u Njemačkoj i Kini. Porscheov šef prodaje i marketinga Bernard Maier izjavio je da je, uprkos ekonomskoj neizvjesnosti u Evropi, kompanija uvjerena da će osigurati solidnu stopu rasta u čitavoj 2012. godini. U julu ove godine, u odnosu na isti mjesec 2011., Porsche je povećao prodaju za čak 31 posto na tržištu Njemačke, na blizu 1.700 vozila, dok su kineske isporuke porasle 18 posto, na nešto manje od 3.000 automobila. Od januara do jula kompanija je zabilježila 14-postotni rast globalne prodaje na godišnjem nivou, kada je isporučeno blizu 81.560 primjeraka vozila. Porsche je u julu 2012. objavio da očekuje snažan rast profita u čitavoj ovoj godini, budući da je rekordna prodaja pomogla kompaniji da nadoknadi troškove lansiranja novih modela i širenja pogona. Početkom ovog mjeseca, Volkswagen je okončao pripreme za potpisivanje sporazuma o preuzimanju Porschea AG, koju kontrolira matična kompanija Porsche, za 4,49 milijardi eura. Porsche planira do kraja godine lansirati tri unaprijeđena modela, nakon što je nedavno predstavio osvježeni coupe i kabriolet Porsche 011, koji se već nalazi u ponudi. Poznati proizvođač skupih sportskih automobila također planira proizvodnju redizajniranog kupea Cayman do kraja ove godine, prenose agencije.
Jedan od zatvorenika iz Mostara koji radi svoje sigurnosti nije želio otkrivati ime, obratio se redakciji "Dnevnog avaza", ustvrdivši da se nad Bošnjacima u ovom zatvoru nastavlja tortura. - Posljednji takav primjer je kada su zatvorenici Miran Voljevica (32) iz Mostara, osuđen zbog više razbojništava, i Vjekoslav Kotarac (41) iz Orguza kod Livna, osuđen zbog silovanja 73-godišnjakinje, pretukli Kenana Demirovića iz Sarajeva, osuđenog za nanošenje teških tjelesnih povreda usljed kojih je preminuo Tarik Silajdžić. Nad Bošnjacima u ovom zatvoru provodi se tortura i grozno je, a umjesto da ih razdvoje, i stražari su im pomogli da pretuku Kenana - kazao je zatvorenik. Kako bismo provjerili ove navode, kontaktirali smo mostarski zatvor. - Između zatvorenika jeste izbio verbalni incident i jesu se pogurali, ali niko nije pretučen i incident nije nastao na nacionalnoj osnovi. Kada se dese ovakvi slučajevi, to je uglavnom zbog njihovih ranije neriješenih računa, pripadnosti različitim kriminalnim grupama i slično, a ne na nacionalnoj osnovi - kazao je u izjavi za "Avaz" Tahir Đulić, zamjenik direktora Kaznenopopravnog zavoda Mostar. Prema njegovim riječima, u slučajevima poput ovog, protiv osuđenika se poduzimaju sankcije u skladu sa zakonom. - A o tome da su stražari tukli osuđenog, nema ni govora. U KPZ-u postoji videonadzor i stražar koji bi takvo nešto uradio, ostao bi bez posla - kazao je Đulić, dodavši da je Demirović premješten u KPZ Mostar upravo zbog sigurnosti. Presudom Kantonalnog suda u Sarajevu, koju je potvrdio Vrhovni sud Federacije BiH, Demirović je osuđen na devet godina zatvora, jer je, pucajući iz pištolja, nanio teške povrede Tariku Silajdžiću (18), od kojih je preminuo. Ubistvo se dogodilo 5. avgusta 2007. godine u sarajevskoj ulici Safvet-bega Bašagića. Kotarac je u septembru 2011. osuđen na dvije godine za silovanje starice. Sedam dana prije nego što je silovao staricu izašao je iz zatvora u Zenici, gdje je odslužio kaznu zbog razbojništva. Poznat je i hrvatskoj policiji, također po razbojništvima, a sudjelovao je i u nekoliko fizičkih obračuna. Prije nekoliko godina u jednom stanu u naselju Varoš u Splitu čekićem od pola kilograma pretukao je tada 40-godišnju Ž. V. Nesretna žena duže vrijeme se liječila u splitskoj bolnici, jer joj je Kotarac razbio lobanju, slomio dva rebra i nogu. Voljevica izdržava kaznu zbog razbojništava.
Oko 23.000 jeftinih kineskih automobila povučeno je sa tržišta u Australiji zbog otkrića azbesta u njihovim motorima, prenio je AFP. Uvoznik "Ateko automotiv" zatražio je od kompanija "Čeri" i "Grejt vol" da prekinu prodaju ovakvih automobila, a australijska služba za zaštitu konkurentnosti i potrošača pažljivo nadgleda situaciju. Azbest je pronađen u dihtunzima motora i izduvnom sistemu, prenio je AFP. Australijski zvaničnici navode da je azbest opasna i zabranjena supstanca i da na motorima i izduvnom sistemu treba da radi samo kvalifikovano osoblje, uz primjenu odgovarajućih bezbjednosnih procedura. Sindikat australijskih industrijskih radnika saopštio je da je neprihvatljivo da se ovakvi automobili uvoze u Australiju, koja je zabranila uvoz i korištenje azbesta 2004. godine. "Azbest ubija ljude, jednostavno rečeno. Ne treba da ga bude u kućama, građevinskom materijalu ili automobilima. Ako kompanije ne mogu da garantuju da ovakve smrtonosne supstance nema u njihovim vozilima, onda im jednostavno ne treba dozvoliti da uvoze svoje proizvode", saopštio je sekretar sindikata Pol Bastijan. Prisustvo azbesta u kineskim automobilima utvrdili su carinici, a potom je uslijedila šira istraga i povlačenje vozila sa tržišta. Udisanje azbestnih vlakana u dužem periodu može da izazove teška oboljenja, uključujući maligni tumor pluća.
Sve pripremne utakmice dječijih škola fudbalskih klubova Kolibri i Kosanica iz Kuršumlije odložene su pošto su se na stadionu u tom gradu pojavile zmije. "Na tom igralištu vjerovatno postoje čitava legla zmija, te je neizvjestan početak otvorene škole fudbala, u kojoj učestvuju fudbaleri iz Kuršumlije i Blaca", rekao je predsjednik kluba Kolibri Dobrivoje Čavić agenciji Beta. Trava na fudbalskom igralištu u Kuršumliji pokošena je tek juče, a prema Čavićevim rečima, vrućina i korov na igralištu su veoma pogodovali zmijama. "Ja sam ih vidio, ima smukova i poskoka. Zaista je rizično biti na igralištu. Sada je pokošeno, međutim okolina igrališta je potpuno zarasla u korov, tako da je veoma rizično boravitu na tom igralištu. Vjerujem da postoje čitava legla zmija", kazao je Čavić. Ženski fudbalski klub Kolibri koji igra u prvoj ženskoj fudbalskoj ligu, organizuje školu fudbala za 200 djevojčica, od sedam do 11 godina, iz Kuršumlije i Blaca. Škola je trebalo da počne 15. avgusta, međutim, zmije su početak odložile. Pripreme su odložili i dječaci-fudbaleri kluba Kosanica. "Ja zaista ne smijem da dovedem toliko djece na ovo mjesto. Poslije košenja trave, zmije su vjerovatno ispod tribina, u kućicama za rezervne igrače i u čitavoj okolini. Nije nemoguće vidjeti ih puze i preko igrališta", zaključio je Čavić.
Savez poljoprivrednih udruženja Federacije BiH zahtijeva da se do 20. augusta isplate poticaji za poljoprivredu za prvih sedam mjeseci ove godine. Predsjednik Saveza poljoprivrednih Udruženja FBiH Avdo Muslimović danas je na konferenciji za novinare u Sarajevu kazao da su ranije nadležnim institucijama vlasti u FBiH uputili zahtjev za rješavanje nagomilanih problema u poljoprivredi, a u vezi neisplaćenih poticaja za 2012. godinu, kao i rebalansa federalnog budžeta koji, ako bude usvojen, predviđa smanjenje poljoprivrednih poticaja za deset miliona maraka. Prema njegovim riječima, zahtijevi poljoprivrednika se odnose i na isplaćivanje naknada za štete u poljoprivrednoj proizvodnji nastale uslijed elementarnih nepogoda. "U ovoj godini štete od elementarnih nepogoda u poljoprivredi, dakle snijega, poplava, a sada i suše, prema prvim procjenama iznose oko 500 miliona maraka“, dodao je Muslimović. Istakao je da je Savez poljoprivrednih udruženja FBiH prinuđen da donese "paket mjera ukoliko se Vlada FBiH i Parlament FBiH ogluše o zahtjeve poljoprivrednika". "Ukoliko se naši zahtijevi na ispune do 20. augusta ove godine, ja pozivam sve poljoprivrednike u FBiH i BiH da se odazovu na mirne proteste, da blokiraju sve putne komunikacije i granične prelaze, te ne dozvole uvoz poljoprivrednih proizvoda koji se već proizvode u našoj zemlji. To će biti protesti upozorenja", naglasio je Muslimović. Dodao je da će poljoprivrednici do 20. augusta sačekati kako bi im se izvršile isplate poticaje za sedam mjeseci ove godine, a nakon toga će sačekati sjednicu Parlamenta FBiH, na kojoj bi trebala prisustvovati i delegacija poljoprivrednika. "Nakon sjednice Parlamenta, odnosno odgovora koje od njih dobijemo, preduzet ćemo dalje korake", kazao je Muslimović na konferenciji za novinare kojoj su prisustvovali i predstavnici poljoprivrednika iz Tuzlanskog, Zeničko-dobojskog, Srednjo-bosanskog i Sarajevskog kantona. Za spašavanje poljoprivredne proizvodnje u FBIH, kako je rekao predsjednik Udruženja poljoprivrednika Tuzlanskog kantona Ilija Stojak, bilo bi važno i da se aktiviraju robne rezerve preko kojih bi na jesen poljoprivrednici dobili repromaterijal.
Da fašizam i njegove ideje, nažalost, još postoje u BiH, dokazuje i samo postojanje mjesta koje nosi ime Draževina dobiveno po ratnom zločincu i četničkom vojvodi Dragoljubu Draži Mihailoviću. Ovo mjesto kod Višegrada ranije se zvalo Undrulje i udaljeno je nekoliko kilometara putem prema Priboju i Rudom, do kojeg se stiže s raskršća u Dobrunu na magistralnom putu između Višegrada i Užica. Dražini nasljednici izabrali su ovo mjesto za neku vrstu svog svetišta i okupljališta, jer je četnički vojvoda uhapšen nedaleko od Undrulja 13. marta 1946. godine i strijeljan 17. jula iste godine. Draževine nema ni na geografskim kartama, ni u zemljišnim knjigama, ni u katastru, ali živi u bolesnim umovima njegovih sljedbenika koji ne prezaju da na sve načine unište svoje neistomišljenike. Tu se nalaze crkva, posvećena svetom Nikoli, krsnoj slavi porodice Draže Mihailovića, parohijski dom i kuća u kojima žive sljedbenici četničkog vojvode, a ispred se nalazi Dražin bronzani kip koji je postavljen 17. jula 2004. godine. Do ovog malog kompleksa, koji je omiljen svim četnicima, vodi mostić, prije kojeg se nalazi baraka u kojoj Mihailovićevi sljedbenici mogu kupiti kokarde, ali i Dražine slike i druge rekvizite s likom ovog zločinca. Dok se dio BiH, ali i Balkana, užasava svega na što asociraju Mihailović i njegovi nasljednici, očito je da u jednom dijelu BiH i regiji postoji mnogo onih kojima su četnička i fašistička ideologija itekako bliski i da, nažalost, nikada ne namjeravaju odustati od svojih ideja. BiH nema zakon o zabrani isticanja fašističkih obilježja, tako da se u Undruljama, koje su Ravnogorci preimenovali u Draževina, za sada legalno šetaju ljudske spodobe s bradama, u četničkim uniformama i obilježjima, a nekoliko puta godišnje na ovom mjestu okupi se nekoliko stotina pripadnika Ravnogorskog pokreta i Srba koji veličaju lik i djelo jednog od najvećih zločinaca na ovim prostorima svih vremena. Upravo će četnici uskoro krenuti put Draževine, jer već nekoliko godina na ovom mjestu tradicionalno, uz četničku ikonografiju i pjesme, obilježavaju 17. juli kada je 1946. godine strijeljan Draža Mihailović. Sigurno će se ponovo slaviti "podvizi" vojvode, pjevati četničke pjesme i vrijeđati žrtve. Za to vrijeme malobrojni Bošnjaci strepjet će od najgoreg, a sigurno je da i ovoga puta neće biti sačuvani od provokacija i vrijeđanja nekoliko stotina bradatih i zalojenih spodoba u četničkim uniformama. Pripadnici Ravnogorskog pokreta i simpatizeri godinama u Srbiji vode pravnu bitku za rehabilitaciju Mihailovića, poništenje presude i vraćanje građanskih prava četničkom vojvodi. Draža je u malom mjestu nedaleko od Višegrada odavno doživio rehabilitaciju, ako je ikada i bilo potrebe za tim. Zato u Višegradu i nema spomen-obilježja žrtvama zločina Dražinih sljedbenika, sljedbenika organizacije koja je u normalnom svijetu fašistička i zločinačka, o čemu danas, nažalost, šute i oni koji su najviše stradali, Bošnjaci, da li zbog straha ili zbog nečeg drugog. Veoma interesantna je i priča o bronzanom kipu Čiče, kako Dražu odmilja zovu četnici. Ovaj spomenik Mihailoviću prvo je postavljen 1992. godine u Vukovaru, sklonjen zatim u Beograd, da bi 1998. godine stigao u Brčko. Ali, prema odluci vlasti Distrikta, morao je odatle biti uklonjen 20. oktobra 2003. godine. Nakon toga Ravnogorski pokret Republike Srpske odlučio je da se postavi 17. jula 2004. godine u Undruljama uz Dobrunsku rijeku kod Višegrada. I za sedamnaestogodišnju babu Đešu Milanović, koja živi pedesetak metara od spomenika četničkom vojvodi, Draža je heroj, a ne zločinac. - On je naš najveći heroj. Svi ga volimo. Svaki dan dolazi dosta svijeta iz cijele BiH, ali i Srbije. Svi dolaze kod Draže da se slikavaju. Kada je slava, crkvi dolaze i političari. Bio je i Milorad Dodik. I ovaj naš predsjednik iz Srbije. Crkva koja je izgrađena je moderna i fina. Svjetski je urađena i ne može biti ljepša. Tu je uvijek nekoliko četnika. Najčešće četiri-pet - rekla nam je vremešna starica Đeša. Ona nije krila oduševljenje kada je govorila o Mihailoviću, kojeg je vidjela nekoliko puta u svojoj porodičnoj kući. - Dolazio je mom ćalu puta i puta. I Draža i Budimir Gajić i Borivoje Žarić. Joj, dolazili su kod nas svi četnici. Budimir je mom ocu rođeni zet, sestrična moga oca je bila za Budimirom - kaže Milanović.
Vlasnik mesnice "Kavazović" Murat Kavazović, kojeg je u srijedu u 12.40 sati u blizini njegove radnje u ulici Darivalaca krvi u Jablanici sjekirom napao Adis Klepo (27), nanijevši mu teške tjelesne povrede u predjelu glave, vrata i potkoljenice, za sada je stabilnog zdravstvenog stanja. To nam je rečeno jučer iz RMC-a "Dr. Safet Mujić", gdje je Kavazović nakon napada dovezen u vrlo teškom stanju te je odmah operiran. Trenutno je smješten na Odjelu za intenzivnu njegu ove zdravstvene ustanove. Njih dvojica su, kako saznajemo, odranije imali nekih nesuglasica, a Klepo je nakon napada pobjegao u nepoznatom pravcu. Sead Hakalović, načelnik Policijske uprave Konjic, potvrdi nam je da se klepo istog dana oko 17 sati predao policiji u Jablanici. Prema riječima očevidaca, optuženi se pojavio iza Kavazovićevih leđa sa sjekirom u rukama i zadao mu četiri udaraca. Supruga povrijeđenog Sanda Kavazaović Klepu je nazvala monstrumom. - Takav monstrum hoda između naše djece, a iza ovog događaja stoji više ljudi, tzv. lokalna mafija. Ovaj mali je njihov pijun koji za njih radi, jer koristi drogu da bi radio ovakve stvari za njih - rekla nam je uznemirena Sanda. Dodala je da je njen muž u teškom zdravstvenom stanju. - Doktori su mi obrazložili težinu povreda, noga je doslovno presječena ispod koljena, jer je sjekira presjekla kost, arteriju i nerve. Ima duboku povredu na vratu, veoma blizu glavne aorte. Vratna povreda i povreda na nozi opasne su po život - kaže Sanda. Kavazovićeva supruga je ogorčena, jer od 30 svjedoka koji su se zatekli na mjestu događaja, niko neće da ispriča policijskim službenicima šta se tačno desilo. Ona ih ipak moli da smognu hrabrosti i da policiji ispričaju šta su vidjeli. Klepo je jučer, nakon kriminalističke obrade, predat u nadležnost Kantonalnog tužilaštva u područnom uredu Konjic. Dežurna tužiteljica Mediha Balić će, nakon saslušanja, kako nam je kazala, podnijeti zahtjev za određivanje pritvora.
Pametni ljudi juče su se do zemlje naklonili srebreničkim žrtvama. Nakaze su, pak, nadmašile i same sebe. Nakon još jedne kolektivne dženaze, ta je srpska bespamet zaganjala loptu, raspalila roštilj i udarila u pjesmu. Priču o srebreničkom genocidu mnogo Srba svjesno potiskuje iz svojih moždanih vijuga. Drugi dio ovoga naroda glasno poriče da se tamo desilo ono što se stvarno dogodilo. Treća grupa, pak, drži jezik za zubima, ali u svojoj nutrini opako likuje nad onim što je tada učinjeno. To su oni koji smatraju da je masovni pomor bio - opravdan! Na toj vrsti ljudskoga ološa, nipošto malobrojnoga, počivala je i devedeset druge i devedeset pete, a počiva i danas, ona ratoborna, obnevidjela i moralno posrnula velikosrpska politika. Bošnjačka krv bila je i ostala hrana za njihove đavolje apetite. Tražeći pravdu, i tako se odričući osvete, Bošnjaci su i na 17. godišnjicu srebreničkoga pogroma pokazali da se dostojanstveno nose sa svojim neprebolom. Sudovi su nešto posla odradili, a kazni će još biti. No, vjerovatno će biti i mnogo više Srba, kojih i sad, ipak, ne nedostaje, a koji će zdušno osuđivati zvjerstvo svojih sunarodnjaka. Upravo oni, ljudi poput Blaže Stevovića iz Trebinja ili Srećka Aćimovića, koji je 1995. odbio da strijelja petsto Srebreničana, nada su da će se jednoga dana većina Srba javno postidjeti onoga što je svojedobno učinjeno. U očekivanju toga dana, sabur je jedini lijek za neki novi, bolji bosanski početak.
Hakerska organizacija "Anonymous" napala je nekoliko internet stranica ukrajinskih vlasti jer su nešto ranije ugasile jednu od najčuvenijih stranica sa piratskim sadržajima od filmova do digitalnih izdanja knjiga "Demonoid". "Anonymous" je najavio planove za napade "odgovornih za prekid u radu `Demonoida`". Na internet stranici "YouTube" objavljen je i snimak u kojem se navodi da je počela operacija "Demonoid". List "Kiev post" potvrdio je da su internet stranice ukrajinskog Udruženja za borbu protiv piraterije, Agencije za zaštitu prava i povezanih prava te nacionalne televizije i Savjeta ukrajinskih radio emitera bile jedno vrijeme nedostupne. Ukrajinski internet provajder "Kolo-kol" ugasio je stranicu "Demonoid" nakon što su ga kontaktirale vlasti. SAD su prethodno navodile da je "Demonoid" jedna od najposjećenijih internet stranica sa piratskim sadržajima. Međutim, brojni posjetioci te stranice sada su izrazili zabrinutost da bi njihove aktivnosti mogle biti dostupne vlastima. Internet stranica nedostupna je od prošle sedmice, ali je vijest o umiješanosti vlasti pojavila se početkom sedmice u članku objavljenom u ukrajinskom dnevniku "Komersant". List navodi da su istražioci posjetili kancelarije "Kolo-kola", kopirali podatke sa servera i zapečatile neke dijelove opreme. "Kolo-kol" je potvrdio da su primili "nekoliko zahtjeva" vlasti ali ističe da je "odluka o prekidu ugovora sa `Demonoidom` donijeta bez učešća Ministarstva". List je naveo i da su pripadnici ukrajinskog Odjeljenja za ekonomske prekršaje djelovali nakon što ih je kontaktirao Interpol. "Interpol" je britanskom BBC-ju saopštio da su prenijeli zahtjev meksičkih vlasti koje su sprovodile svoju krivičnu istragu. "Demonoid" je jedan od prvih na svijetu takozvanih torent trakera. Stranica je osnovana 2003. godine, prije popularnih "Bittorenta", Pirate Beya" i "rutraker.org".
Nije neka nepoznanica da Dženana D(r)uško Dugouško nikada nije pisala novinarske tekstove onako da je sama iskopala zanimljivu temu, a da to nije bilo po narudžbi. Tipa "deset u pola s lukom", naruči njen gazda Hilmo Selimović (a za neupućene i suprug joj je Hilmin uposlenik) i već je porudžbina u niskotiražnim pivarskim biltenima. Elem, tako kada je ispucala iz Hilminog arsenala sve što je imala prljavoga veša podmetnuti Fahrudinu Radončiću, a sve zbog silnog straha da pravna država ne učini svoje jer joj gazde duguju poreza stotine miliona, počela je voziti priču da Radončić izlazi iz politike. Jedan od boljih viceva u posljednje vrijeme! Znaju odlično Hilmo i Mujo, a i gospođa D(r)uško Dugouško da Radončić niti bilo koja njegova kompanija za proteklih 20 godina nikada nisu dugovali državi ni feninga. Njene gazde jesu, i to ne malo, već onako kako to priliči "velikim gazdama", na stotine miliona. Priča se tako sada po čaršiji (a čaršija vazda sve zna), da je "đavo poreznik" došao po svoje, pa Hilmo sav u suzama počinje pomalo da plaća. Ali, pomalo. Na kašičicu. I tu je, stoga, glavna vriska na Radončića i njegove kompanije koje su uredne platiše, jer uskoro bi i u BiH nakon liste velikih poreznih dužnika u FBiH, gdje Selimovićeve kompanije prednjače u neizmirenju obaveza prema državi, na red trebale doći i neplaćene PDV obaveze. I opet koga drugog ima među utajivačima nego Hilme i Muje. Kad su shvatili da ne mogu oblatiti Radončića, da ne mogu više lagati jer je do sada dobio blizu 50 sudskih presuda zbog kleveta i neistina koje su iznosili protiv njega (od kojih je nemali broj napisala upravo D(r)uško Dugouško), Selimovići su promijenili taktiku. Tako sada samo Boga mole da Radončić ne uđe u vlast i ne preuzme Ministarstvo sigurnosti, pa mu kao dobronamjerno i prijateljski poručuju da je vakat da izađe iz politike. A valjda i da SBB BiH prestane insistirati da ratni profiteri počnu državi plaćati državino, baš kao i oni mali trgovci ili taksisti koji ostanu bez posla i hljeba u rukama jer nisu platili 100 KM poreza.
Sada već bivši predsjednik Srbije Boris Tadić u subotu se rukovao s aktuelnim premijerom Kosova Hašimom Tačijem. Gest "pristojnosti", kako ga je Tadić ocijenio, izazvao je brojne reakcije ne samo u Prištini i Beogradu nego i međunarodnoj zajednici. Neki smatraju da je to simbolički čin, za neke "novo poglavlje"... Ipak, pružanje Tadićeve ruke Tačiju zakasnilo je i ne rješava ništa. Srbi sa sjevera Kosova spremaju se i već provode još jednu "balvan-revoluciju", radikalnije političke snage u Prištini i u tome vide još jedan dokaz Tačijeve "izdaje"... Tipično balkanski, jedan skromni gest predimenzionira se i pretvara u zaglušujuću kakofoniju parola i jeftinog populizma. Da su se Tadićeva i Tačijeva ruka srele prije samo dva mjeseca, težina takvog čina bila bi ogromna, a optimizam bi imao relanu podlogu. Ovako, kada je u Srbiji na vlasti duo Nikolić - Dačić, ovo rukovanje trenutno ne predstavlja ama baš ništa. Ako bi Tadić u dogledno vrijeme zasjeo ponovo u neku od fotelja vlasti Srbije, a Tači bio i dalje politički faktor na Kosovu, onda bi događaj u Dubrovniku dobio na značaju. Jedina i vrlo slabašna utjeha svega ovoga jeste da se neko u Beogradu, makar to bio i trenutni lider opozicije, usudio da pruži ruku "mrskom šiptarskom neprijatelju".
Američko vazduhoplovstvo saopštilo je da nije uspio pokušaj aviona "Waverider" da ostvari hipersonični let brzinom od šest maha (5.795 kilometara na sat). Avion bez ljudske posade dizajniran je s ciljem da leti šest puta brže od zvuka, nakon što ga u letu ispusti bombarder "B-52". Zvaničnici navode da je zbog problema u kontrolama leta nije aktiviran supersonični mlazni motor i da je avion izgubljen, prenio je BBC. Ovo je drugi put da američko vazduhoplovstvo nije uspjelo da testira ovu tehnologiju kako je planirano. Bilo je predviđeno da avion leti maksimalnom brzinom pet minuta. Portparol vazduhoplovstva izjavio je da je problem uočen 16 sekundi poslije aktiviranja raketnog potisnika, koji je trebalo da poveća brzinu aviona. Letjelica se raspala i pala u vode Pacifika sjeverozapadno od Los Anđelesa. Prethodni probni avion takođe je pao u Pacifik zato što nije mogao da pokrene svoj motor. Prvi probni let iz 2010. godine bio je uspješan i avion je uspio da leti pet puta brže od zvuka u periodu od tri minute. Pentagon testira hipersonične tehnologije da bi razvio brže rakete, a istraživanje bi moglo da dovede i do gradnje komercijalnog aviona koji bi prelazio razdaljinu od Londona do NJujorka za samo jedan sat, odnosno od Tokija do Pariza za dva sata.
Na adresu naše redakcije stiglo je pismo iz ženskog zatvora u Tuzli, u kojem, na sveopće iznenađenje, 30-godišnja Dana Škrba otvara svoju dušu, koju je opteretila strahovitim zločinom kada je sarajevskog fotografa Mustafu Bukvića skalpelom brutalno zaklala u podrumu njegove radnje u sarajevskom naselju Dobrinja. Škrba u pismu moli da joj se dopusti da objelodani za sada nepoznate detalje o okolnostima pod kojim je počinjeno ubistvo te da joj se da prilika da se brani. - Nisam koljač, nisam napadač, nisam brutalni ubica. Ja sam žrtva situacije koja je izmakla kontroli, a koja je bila mučna, opasna i u potpunosti uperena protiv mene i, na moju nesreću, završila je nesretnim slučajem, jer sam u tom momentu, oduzimajući tuđi život, ubila samu sebe - počela je svoju potresnu ispovijest Škrba, a svaki sljedeći red pisma otkrivao je nove pojedinosti njene strane priče. Ona dalje u pismu kaže da je jedan čovjek mrtav te da od te činjenice ne treba praviti veću tragediju nego što jeste. - Tragedija koja se desila, na kraju je imala tri žrtve, jednu mrtvu i dvije teško preživjele. Naime, ja i moje nerođeno dijete žrtve smo ovog događaja. Pravo da se oduzme nečiji život ne pripada nikome pa ga nisam imala ni ja. Život koji sam prekinula, bio je splet okolnosti, gdje je borba mene i pokojnika završila tragično i na moju i njegovu žalost - nastavila je Škrba. Optužena je u nastavku teksta kazala da se nikada ne može znati kako će ko završiti u fizičkom obračunu između dvije osobe u koji je upleten bilo kakav oštar predmet. - U ovih šest mjeseci poželjela sam šest miliona puta da sam deblji kraj izvukla ja. Ne podnosim sjećanje na taj mučni dan niti želim biti zarobljenik preživljene situacije - kazala je Dana, koja se trenutno nalazi u ženskom zatvoru u Tuzli u poodmakloj trudnoći. Za kritički odnos medija prema njoj te za cjelokupnu osudu društva umnogome je optužila svoje takozvane prijatelje, koji su je, kako kaže, ocrnili nakon hapšenja. - To su laži navodnih poznanika, jer ja, da imam prijatelje ili da sam ih ikada imala, ne bih bila tu gdje jesam, sama s bebicom pred zidom za strijeljanje. Želim da se zna da sam svjesna težine situacije i težine greške koju sam napravila. U tom momentu sam bila u bezizlaznoj situaciji. Nije postojao telefon, prozor, policajac, ništa od čega sam mogla očekivati spas. Situacija je bila takva da nisam mogla postupiti drugačije. Borba između mene i pokojnika bila je borba za goli život - kaže Škrba te na kraju pisma otkriva da će roditi dječaka, ne spominjući ko je otac djeteta. Škrba se u pismu osvrnula na još jednu traumu iz svog života, kada ju je u Bijelom Polju kod Mostara, prema njenim riječima, luđak pokušao ubiti, nanijevši joj 23 ubodne rane nožem. Tada ju je od sigurne smrti spasio komšija.
Građanska inicijativa "Glasaću za Srebrenicu" saopćila je danas da se, prema podacima do kojih je došla, između ostalog i na temelju uvida u službenu dokumentaciju MUP-a RS i Općine Srebrenica, nekoliko hiljada građana Srbije koji su protivzakonito upisani u državljanstvo BiH nalaze na biračkim spiskovima za ovu općinu. I pored toga što im je državljanstvo dodijeljeno nezakonito i što je izdavanje državljanstva pod istragom državnog tužiteljstva, veliki broj Srbijanaca i dalje posjeduje takve lične dokumente koji su već godinama sredstvo masovne izborne pljačke ne samo u Srebrenici, nego i u Podrinju. I pored toga što niko od njih danas ne bi bio u stanju dobiti uvjerenje o državljanstvu, pošto ga naime nemaju ili je predmet istrage, svi oni posjeduju nezakonite dokumente s kojima mogu glasati na biračkim mjestima u Općini Srebrenica. Ili se, kao što je to do sada nerijetko bio slučaj, glasalo umjesto njih, saopćeno je iz Građanske inicijative "Glasaću za Srebrenicu". Naime, kako se navodi u saopćenju, instrukcijom MUP-a iz 1995. godine naloženo je da sve osobe koje imaju prebivalište na području općine Srebrenica odnosno teritoriji RS-a budu upisane u knjigu državljana. Instrukcija MUP-a važila je do 30. juna 1998. ali se protuzakonito upisivanje u knjigu državljana nastavilo do 2004. godine. Državna agencija za istrage i zaštitu je u oktobru 2008. izuzela knjige državljana čime je Tužilaštvo BiH pokrenulo istragu u vezi sa ilegalno izdatim državljanstvima u period 1. januara 2000. zaključno sa 2004. godinom. U okviru istrage o osobama koje su u istom period protuzakonito stekle državljanstvo i lične dokumente BiH dokumentacija i knjige državljana izuzete su iz općina Srebrenica, Bratunac, Zvornik i Vlasenica, navodi se u saopćenju. U sklopu istrage, po nalogu Interpola, o pripadnicima beogradskog podzemlja i to D. Nikolića, M. Radića i J. Zarića, utvrđeno je da su pripadnici organiziranog kriminala bili među onima kojima je državljanstvo dodijeljeno nezakonito. Osobe pod istragom za nezakonito stečena državljanstva BiH ne smiju imati pravo glasa u BiH. MUP RS, odnosno tadašnji komandir Policijske stanice u Srebrenici, potvrdio je u službenom dokumentu upućenom Općini Srebrenica, da su upisi u knjige državljana i izdavanje ličnih dokumenata vršeni "prilikom vanrednih aktivnosti na izdavanju ličnih dokumenata, koje su se vodile 1996. neposredno pred izbore", pojašnjavaju iz ove Inicijative. Prema uvidu koji je stekla inicijativa "Glasaću za Srebrenicu", najčešći osnov za upis državljana Srbije u državljanstvo BiH bio je učestvovanje u agresiji na BiH u redovima VRS. Inicijativa "Glasaću za Srebrenicu" poziva Centralnu izbornu komisiju (CIK) da MUP-u RS naloži reviziju osoba koje su državljanstvo i prebivalište, a samim tim su upisane u birački spisak, stekle u periodu od 1995. do kraja 2004. godine. "Podsjećamo da je CIK odmah po početku naše kampanje MUP-u RS dao instrukciju da vrši reviziju prijava prebivališta u okviru naše kampanje i da MUP RS i pored represije nije mogao ukazati niti na jednu nezakonitost u tom procesu. Podsjećamo javnost da državno tužiteljstvo već četvrtu godinu vodi istragu o tome", navodi se u saopćenju. Nakon jučerašnjeg medijskog istupa predsjednika Centralne izborne komisije Branka Petrića, Građanska inicijativa "Glasaću za Srebrenicu" ne očekuje od CIK-a da ovo uradi i obavještava javnost da će se nakon zaključivanja biračkog spiska obratiti i Apelacionom odjeljenju državnog suda. Sa žaljenjem konstatujemo da je predsjednik CIK-a Branko Petrić po nalogu SNSD-a kidnapovao ovu institucija za koju je sada jasno da je izgubila kredibilitet. Predsjednik državnog tijela koje ima najsvetiji posao u svakoj demokratiji, a to je verifikacija na izborima iskazane narodne volje, za našu kampanju koristi isti riječnik kao i huškački mediji sa sjedištem u RS i Srbiji, navodi se u saopćenju. Centralna izborna komisija ovim je ugrozila povjerenje građana u demokratski izborni proces, narušila ugled institucije koja treba garantirati provođenje građanske volje i pravičnu implementaciju fundamentalnog principa demokratije - provođenja izbora i prava građana na direktno učešće u izboru svojih predstavnika, smatra Građanska inicijativa "Glasaću za Srebrenicu" .
Sarajevo Fight Night 3, po K-1 pravilima održat će se u KSC Ilidža 2. septembra. Očekuje se osam borbi, a učestvovat će borci iz Hrvatske, Srbije, Slovenije, Mađarske, Slovačke i BiH. U borbi večeri rukavice će ukrstiti naš najbolji K-1 borac Dževad Poturak i Tomas Možni iz Slovačke. - Očekuje se veliki spektakl. Moja borba sa Možnijem će imati svoju težinu jer će ovo biti test-meč pred moj nastup u Japanu. Svi koji će nastupati su veliki profesionalci i izuzetno mladi borci željni dokazaivanja. Očekujem dobre mečeve, posebno od Elvira Mehića, Daria Kadića i Mesuda Selimovića - rekao je Poturak koji planira organizovati još četiri turnira do kraja godine. - Glavni turnir će biti u decembu za najboljih osam boraca iz BiH, do 86 kilograma sa primamljivom nagradom za prvo mjesto. Izdvojit ću borce još u super teškoj i kategoriji do 70 kilograma, tako da ćemo da napravimo pozitivnu stvar za BiH - kazao je Poturak koji će se 14. oktobra naći u Tokiju na na World GP finalu 16 najboljih boraca svijeta. Osim našeg borca u Japanu će biti još velikana kao što su Badr Hari, Mirko Filipović, Daniel Ghita, Sergii Laschenko, Rico Verhoeven, Tyrone Spong i Hesdy Gerges. Poturak se nada da će proći među osam najboljih boraca.
Sarajka Sabina Tomašević (44) u kanadskom gradu Red Der postala je šampionka u bodibildingu na prvenstvu Južne Alberte. U konkurenciji od 50 takmičarki, Tomašević je pobijedila u čak četiri kategorije! Ovaj uspjeh za nju je od posebnog značaja, jer je ovo prvi put da je učestvovala na jednom natjecanju u bodibildingu. Njena životna priča počinje u ratnom Sarajevu, kada je 1995. godine s mužem odlučila napustiti BiH i otići u Kanadu. S tada desetomjesečnom bebom i trogodišnjim sinom u junu stiže u Albertu. Iznenadna smrt 46-godišnjeg supruga strašno ju je pogodila, pa je zbog sinova odlučila napraviti novi početak u životu. - Ovim sportom počela sam se baviti u septembru prošle godine. Da bih prebrodila gubitak životnog druga, odlučila sam sebi postaviti cilj, koji sam uspjela ostvariti ove godine - govori nam Tomašević. Ona navodi da je ideja za učešće u takmičenju došla od njenog trenera i prijateljice iz teretane. - Oduvijek sam se bavila sportom i kao djevojčica igrala rukomet u "Igmanu". Na takmičenju sam bila prilično sigurna da ću ostvariti sjajan rezultat u kategorijama, ali me iznenadila ukupna pobjeda u konkurenciji takmičarki od kojih su neke i dvostruko mlađe od mene - kazala je Tomašević, koja je i uspješna poslovna žena na poziciji menadžera u kompaniji "ATB Financial". Njena druga ljubav, kako kaže, jeste ples. Povremeno radi kao instruktor zumbe u sportskom centru "AquaFit". Svoj uspjeh ova skromna žena pripisuje podršci svojih kolega, prijatelja i familije koji su razumjeli njenu želju da se bavi bodibildingom. - Životna nesreća učinila me jačom i upornijom - dodala je Tomašević.
Složit ćemo se da moderna tehnologija u mnogočemu olakšava svakodnevicu. No, prema riječima stručnjaka, upravo zbog skoro obaveznog korištenja mobilnih telefona i ostalih tehnoloških uređaja gube se svi drugi socijalni oblici komunikacije. Tehnološke promjene nisu uzele maha samo u poslovnom svijetu nego i u privatnom životu pojedinaca. Danas je skoro nemoguće zamisliti osobu koja se ne koristi mobitelom. Akademik Enver Mandžič, koji je i vlasnik galerije GM, za naš list kazao je da mobilni telefon nikada ne isključuje, čak ni kada je na odmoru. - Nemam praksu biti nedostupan, jer nikada se ne zna kome mogu zatrebati. Nekako, uvijek se držim tog nepisanog pravila da mobilni telefoni zbog toga i postoje, da možemo u svako doba biti dostupni ljudima. Međutim, e-mail nikada ne provjeravam. Jedan sam od rijetkih koji i ne koriste ovu vrstu komunikacije - rekao nam je Mandžić. U razgovoru s mladom i uspješnom manekenkom Emom Alagić saznali smo da je, kako i sama kaže za sebe, pravi ovisnik o modernoj tehnologiji. - Moj posao je takav da zahtijeva od mene da stalno budem dostupna. Čak i kada sam na odmoru, uvijek provjeravam e-mail, sve društvene mreže... A kada imam slobodnog vremena, onda online čitam novine. Jedino navečer gasim mobilni telefon - kazala nam je Alagić. Psiholozi smatraju da je zbog vremena u kojem živimo postalo potpuno logično da ljudi sve češće koriste ova komunikaciona sredstva, ali da to slabi psihološku potrebu koju osjeća svaki čovjek, a to je da ostvaruje i neposredne veze s ljudima iz svoje okoline. - Ovo je doba tehnoloških promjena i to moramo prihvatiti. Mislim da ne postoji mladi čovjek koji ne koristi mobilni telefon. Čak u porodicama bude po šest i više korisnika. Evo, uzmimo za primjer i mene. Ni ja ne mogu zamisliti život bez mobitela. Dakle, ova sredstva omogućavaju nam lakšu komunikaciju, ali svi ostali socijalni oblici komunikacije bivaju slabiji i rjeđi, i na kraju će se i izgubiti - rekao nam je psiholog Ismet Dizdarević. Mobilna telefonija uspjela je doseći status pogodnosti bez koje se savremeni život danas teško može zamisliti. Stoga i ne čudi stalna borba pružalaca usluga mobilne telefonije da zadrže, osvoje nove ili jedni drugima preotmu korisnike. Usluge mobilne telefonije koristi 80 posto građana BiH u dobi od 15 i više godina, pokazuje istraživanje GfK BH. Većina njih opredjeljuje se za usluge samo jednog od tri operatera koja u našoj zemlji pružaju ove usluge. Prepaid usluga preferirani je vid plaćanja računa, tako da je na pretplati tek svaki deseti korisnik.
Britanski list The Guardian, povodom pete godišnjice početka svjetske ekonomske krize, istražio je gdje se danas nalazi 25 osoba koje su 2009. godine proglasili krivima za ekonomski krah. Svoje mjesto na listi pronašli su bankari, ekonomisti i političari koje je list Guardian proglasio krivima za nepoduzimanje akcije kako bi se spriječio najveći ekonomski krah tržišta od "Velike depresije". Alan Greenspan, direktor Američkih federalnih rezervi, zauzeo je prvo mjesto. Njega se smatra krivim da je zbog niskih kamatnih stopa i neprekidnom protivljenju reguliranja tržišta derivata prouzrokovao kreditnu krizu u svijetu. Njegove niske kamatne stope poticale su Amerikance da uđu u kredite za kupnju kuća, premda nisu imali sigurna primanja. Na saslušanju 2008. godine u Kongresu izjavio je da je donio pogrešnu odluku jer je vjerovao da će se finansijske kuće moći same regulirati. Nakon što je napustio funkciju šefa Federalnih rezervi, počeo je raditi za investicijsku kuću Pimco. Greenspan nije izbjegao ni kritizirati novu politiku Federalnih rezervi. Mervyn King, guverner "Bank of England", na listi se našao zbog svojih zakašnjelih reakcija na razvoj ekonomske krize. King je prije par sedmica napokon priznao da je kriza rezultat kolosalnih grešaka vodećih ljudi a ne samo krivnje pohlepnih bankara. Kinga će već ovo ljeto smijeniti s mjesta guvrenera. Na listi krivaca za ekomomski krah su i političari. Bill Clinton, bivši američki predsjednik, prije 13 godina je ukinuo Glass-Steagallov zakon, koji onemogućuje svakoj komercijalnoj banci u SAD-u potpisivanje emisija vrijednosnica i trgovanje njima. Taj je potez ukrokovao rađanje "super banki". Gordon Brown, bivši britanski premijer, danas radi na projektima za poboljšanje uvjeta u kojima žive djeca diljem svijeta, na njihovom školovanju, smanjenju siromaštva , s organizacijama poput UN-a. Krah svjetske burze dogodio se za vrijeme George Busha, bivšeg američkog predsjednika. Bush je propustio zakonski regulirati tržište kako bi spriječio daljnju krizu. Bush danas uživa u svom životu u Texasu, puno vremena provodi u 'Bush Centeru', te ne želi biti pod svjetlima reflektora. Senatora Phil Gramm, neki ekonomičari krive da je njegov prijedlog zakona (Gramm- Leach- Bliley zakon) kriv za hipotekarsku krizu 2007. godine te globalnu ekonomsku krizu 2008. godine. Upravo je Gramm onaj koji se najviše zalagao za deregulaciju i pomogao u sastavljanju zakona koji je omogućio stvaranje finansijskih divova poput "Citigroupa" i "Bank of America". Gramm i dalje smatra da je napravio dobru stvar, što je i izjavio prije par sedmica prilikom posjeta jednoj školi, prenosi u četvrtak Dnevnik.hr.
Dok se u svim svjetskim gradovima muzeji tretiraju kao nezaobilazan dio turističke ponude i na taj način predstavljaju svoje zemlje, u Bosni i Hercegovini i njenoj prijestonici to nije slučaj. Odlučite li se na malu odiseju po Sarajevu i njegovim muzejima, nećete biti u prilici da vidite mnogo. Domicilno stanovništvo termin "muzej" odavno upotrebljava samo kao prostornu odrednicu za mjesto susreta ili autobusku stanicu. A turisti? Ljudi iz cijelog svijeta dolaze u Sarajevo, koje je gostoljubiv domaćin. No, kad odluče saznati nešto više o BiH, nastaje problem. Kuda? Krenuli smo, stoga, u nenajavljenu posjetu kako bismo saznali šta ih to čeka iza vrata zdanja koja baštine naše kulturno naslijeđe. Zbog ekonomske krize i složene političke situacije, trpe i kulturne institucije. Novac jeste osnovni problem. No, nedostaje li entuzijazma, novih ideja, prijedloga, modula rješenja izlaska iz teške situacije? Ovih dana zabilježen je porast broja turista u BiH, a samim tim i u Sarajevu. Ali, u muzejima, osim tematskih postavki koje su izložene i po nekoliko mjeseci, inovativnog sadržaja nema. Najznačajniji muzejski eksponat je sarajevska "Hagada". Dakle, ima se šta vidjeti, ali kada danas uđete u ovaj muzej, dočekaju vas sablasna tišina, ustajao zrak i nekoliko zalutalih turista. I dok većina država u svijetu svoju glavnu turističku ponudu temelji na muzejskim izložbama i kulturnim sadržajima svojstvenim samo za taj grad, u Sarajevu se ne događa skoro ništa po tom pitanju. - Ne postoji dovoljno dobra koordinacija muzeja s Turističkom zajednicom i samim tim dolazi do razočaravajućih podataka. Broj turista nije proporcionalan broju posjeta muzejima, čak je ispod prosjeka. Turisti dolaze, ali individualno, ne postoje nikakve organizirane posjete - ističe Alma Leka, viši kustos Historijskog muzeja, koji je jedini koji tretira kompletnu historiju BiH, od njenog prvog spominjanja u historijskim izvorima do savremene i nezavisne BiH. Trenutno su u Muzeju postavljene dvije stalne konceptualne postavke - "Opkoljeno Sarajevo" i "Bosna i Hercegovina kroz stoljeća". No, osim što je sva muzejska građa dostupna javnosti te stručnim radnicima iz države i inozemstva, drugih pogodnosti i sadržaja ni u ovom muzeju nema. Književna i pozorišna građa koja se čuva u Muzeju književnosti i pozorišne umjetnosti, raspoređena je u zbirke pojedinih značajnih književnika i pozorišnih djelatnika, glumaca, opernih i baletskih prvaka, reditelja, scenografa, kostimografa, kao i bh. pozorišnih kuća. Posljednja izložba u ovoj ustanovi realizirana je prošle godine u povodu obilježavanja dana rođenja Midhata Begića, istaknutog bh. književnog radnika. Iako raspolaže bogatom kulturnom baštinom, ne može se pohvaliti konstruktivnim sadržajima. Pitali smo naše sagovornike postoji li način da se sa školama dogovore obavezne organizirane posjete koje bi se simbolično naplaćivale. - U sistem obrazovanja treba uvesti pravilo da je posjeta muzejima obavezna u kontekstu da se djeca stimuliraju te da kao "mali kustosi" zavole posjete muzejima - kaže Đana Mustajbašić, viši kustos Muzeja književnosti i pozorišne umjetnosti. Ulazeći u Historijski muzej, dočekala nas je "teta" na blagajni, koja je, gle čuda, razgovarala na telefon. "Ljubazno" nam je mahnula ulaznicom, gestikulirajući rukama da joj platimo četiri KM. Ako tako dočekuju turiste... U posjetu kulturnim institucijama otišli smo, naravno, sa spoznajom u kakvoj se teškoj finansijskoj situaciji nalaze. Svaki naš upit o sadržajima koje nude ili planiraju, završavao je povlačenjem za rukav i ukazivanjem na krov koji prokišnjava, propalu fasadu, žalopojke o plaćama. Uzalud smo govorili: "Dobro, znamo, ali..." U Muzeju književnosti i pozorišne umjetnosti naišli smo na sto s knjigama, perom i praznim papirom. Zainteresiralo nas je šta predstavlja. Dobili smo odgovor da je riječ o radnom stolu književnika Hasana Kikića. Ko pita, ne skita. Vjerovatno za odštampane tri riječi: "Sto Hasana Kikića", također "nema para".
Stručnjaci predviđaju da će štete u poljoprivredi Bosne i Hercegovine od ovogodišnje suše premašiti i 500 miliona maraka. Tromjesečna suša i dugogodišnja nebriga vlasti te očekivano smanjenje izvoza u Hrvatsku i zemlje EU dovest će do propasti poljoprivrede, smatraju oni koji se obradom zemlje aktivno bave i već godinama imaju probleme. U žitnici Semberiji čak i oni najveći poljoprivredni proizvođači trpe gubitke. Zekerijah Kijo Arnautović i njegova dvojica sinova obrađuju ukupno 80 hektara zemljišta. Iako nije želio fotografirati se i govoriti za novine, Kijo kaže da jedva opstaje te da mu se dugovi samo gomilaju. - Šta da kažem? Opća propast. Luk i krompir neće niko, cijene paprika su bagatelne, a o suši koja uništava proizvode da ne govorim. Svaku marku dajemo za zalijevanje, za repromaterijal i gorivo, za nadničare, tako da meni ništa i ne ostaje. A kad prispije, gdje da se proda? Ne znam kako će se iduće godine - pita se čovjek koji je u Janji već decenijama važi za uspješnog poljoprivrednog proizvođača. Ljubo Maletić, predsjednik Udruženja poljoprivrednika Semberije, obrađuje sedam i po hektara zemlje. Kaže da je rodom pšenice bio zadovoljan, ali da će kukuruz podbaciti i do 70 posto, što će izazvati katastrofu. - Kako će izdržati uzgajivači svinja, bikova, junadi, ovaca? Uvozi se ono za čime nemamo potrebe, uvijek se radi kontra i ovo već postaje neizdrživo. On podsjeća da BiH već uvozi velike količine hrane, a domaća proizvodnja svake godine se smanjuje, zbog čega trpe svi. - Ako je seljak siromašan, od te države i te lokalne zajednice nema ništa. Ovo je najteža suša koju pamtim u mojih 61 godinu života - dodao je Maletić. Domaći seljak je prezadužen. Mikrokreditne organizacije i krediti s kamatama od 20 posto odavno su omča oko vrata mnogim poljoprivrednicima. Oni za to krive državu te vremenske nepogode koje svake godine umanje prinose. Maletić naglašava da u svemu ovome nema ni strategije razvoja poljoprivrede. - Već duže vremena nema ni adekvatnih podsticaja, nema projekata za navodnjavanje, nema novih tržišta. Užas - dodao je Maletić.
Pomoćnik ministra u sektoru za poreznu politiku i javne prihode Federalnog ministarstva finansija Hajrudin Hadžimehanović potvrdio je za "Dnevni avaz" da ovo ministarstvo priprema izmjene Zakona o doprinosima FBiH koje predviđaju krivičnu odgovornost za porezne obveznike, odnosno poslodavce koji duguju velike iznose za doprinose radnicima! Zbog velikih dugovanja za doprinose, penzioni fond u FBiH nema novca za isplatu penzija, a ova populacija građana bukvalno živi u siromaštvu. Novo rješenje je na tragu zahtjeva direktora Porezne uprave FBiH Midhata Arifovića, koji je prošle sedmice u izjavi za naš list ukazao na činjenicu da bi veliki porezni dužnici u FBiH trebali biti procesuirani. Upravo zbog manjkave zakonske regulative, skoro 55.000 poreznih obveznika u FBiH za doprinose, poreze i druge vrste dažbina državi duguju više od milijardu i po maraka! Hadžimehanović tvrdi da bi vrlo brzo svjetlo dana trebalo ugledati ovakvo jedno rješenje, dodajući da se razmišlja i o uvođenju strožijih sankcija za porezne obveznike koji radnicima uplate neto plaće, a ne izvrše obračun, odnosno uplatu doprinosa. Prema trenutnom zakonskom rješenju, ističe Hadžimehanović, propisano je da banke trebaju obavijestiti Poreznu upravu ako poslodavci obave uplatu neto plaća, a ne uplate doprinose. No, to rješenje, priznaje on, nije optimalno. - Zaista je postalo sasvim jasno da Porezna uprava FBiH mora objavljivati spisak svih dužnika. Mi smo, zahvaljujući inicijativi poslanika Saveza za bolju budućnost BiH u Parlamentu FBiH, skinuli veo tajne s tog problema. Sada treba naći najbolje rješenje da poslodavci ne mogu izbjegavati obaveze po osnovu uplate doprinosa - kazao nam je Hadžimehanović. Pomoćnica federalnog ministra u sektoru za privredne finansije Mira Bradara tvrdi, međutim, da treba izmijeniti više zakona kako bi se došlo do optimalnog rješenja. Finansijska disciplina, tvrdi, mora biti regulirana kroz više propisa. - U proceduri je Prijedlog zakona o unutrašnjem platnom prometu FBiH, koji predviđa uvođenje instituta glavnog računa putem kojeg bi poslodavci uplaćivali plaće i doprinose. Trenutno nema kontrole ili nadzora o uplati plaća i doprinosa. S druge strane, poslodavci mogu, primjerice, plaće uplaćivati u jednoj banci, a doprinose u drugoj - kazala je Bradara. Među najvećim dužnicima za doprinose iz kojih se finansiraju penzije za najugroženiju populaciju u FBiH su otac i sin Mujo i Hilmo Selimović, omiljeni tajkuni SDA. Selimovići samo za firme „Klas“ i „Sarajevsku pivaru“ duguju više od sedam miliona KM. „Klas“, prema zvaničnim podacim podacima Porezne uprave FBiH duguje 4.731.072 KM, dok „Sarajevska pivara“ duguje 2.379.067 KM.
Da Srbija još nije spremna suočiti se s istinom i činjenicama o zločinima u BiH, dokazuje i skandal na Univerzitetu u Beogradu. Dragana Dulić, profesorica na Fakultetu bezbjednosti, naime, otjerana je s radnog mjesta jer je u udžbenik namijenjen studentima pod nazivom "Hrestomatija - Ljudska bezbednost 1 i 2" uvrstila fakte o silovanjima tokom agresije na BiH. - Masovna silovanja i seksualno nasilje nad ženama i muškarcima u BiH, događaji koji broje 20.000-30.000 prijavljenih slučajeva, usmjerili su posebnu pažnju na izvještaje o seksualnom terorizmu Srba, koji su strateški koristili prisilne trudnoće s politikom etničkog čišćenja - navodi se, između ostalog, u jednom od tekstova u udžbeniku. Ovo je samo djelić istine koju su utvrdili i međunarodni nadležni organi, a čijom publikacijom je Dulić navukla bijes i gnjev velikog broja članova Senata Univerziteta u Beogradu. U ekskluzivnom razgovoru za "Avaz" profesorica Dulić ističe da je njenim sklanjanjem s mjesta profesora ustvari potvrđena pobjeda desničarske ideologije, koja najavljuje opasna vremena za sve one koji nisu podlegli primitivnom populizmu, šovinizmu i poricanju nepobitnih historijskih događaja i uloge Srbije u njima. - Ovo Srbiju vraća u devedesete, uništit će i posljednje ostatke nekakve vertikale vrijednosti. Posebno kada je riječ o ratu u Bosni, zaprepašćujuće je koliko su faktografski neutemeljene interpretacije dobile status nekakvih "naučnih činjenica", u čiju javnu odbranu je stala "patriotska inteligencija", ali i svi oni koji ćute i čekaju da se stvari u Srbiji same od sebe razmrse. Većina dekana Beogradskog univerziteta koji su članovi Senata očigledno sebe vidi u prvom taboru, jer ignoriše da je Haški tribunal donio najviše presuda upravo povodom tog rata i povodom zločina Srba počinjenih nad Bošnjacima. To mojim kolegama nije važno - naglašava profesorica Dulić. Ističe i da je zabrinuta zbog odsustva institucionalnog reagiranja na govor mržnje koji šire desničarske organizacije među studentima. - To svjedoči o slabosti države da se obračuna s desnicom u zemlji i pokazuje da se Beogradski univerzitet javno i do kraja stavio u službu dnevne politike, jer je njegov najviši organ Senat, uključujući i dijelove desnice u njihovim redovima, požurio da brže-bolje iskaže svoju lojalnost novim vlastima. Ali ja imam šta da radim i u sredini koja ne podržava akademsku slobodu i integritet svojih kolega nemam šta da tražim ili očekujem - zaključuje Dulić. U slučaj se upetljao i Savez logoraša Republike Srpske, koji je, kao i mnogo puta do sada, pokušao minimizirati broj žrtava rata u BiH, među kojima i silovanih žena, djevojaka i djevojčica, uprkos tome što je Međunarodni sud u Hagu silovanje okvalificirao kao ratni zločin, a njegovi istražitelji utvrdili približan broj silovanih koji je i Dulić prenijela u knjizi. Iz RS su tražili i da se ova knjiga povuče iz prodaje, a o njenoj daljnjoj sudbini odlučit će Nastavno-naučno vijeće beogradskog Fakulteta bezbjednosti.
Američka agencija za procjenu kreditnog rejtinga "Fitch" saopštila je da je snizila prognozu rejtinga Srbije na negativnu. U saopštenju se navodi da je negativna prognoza odraz pogoršanja fiskalne pozicije Srbije i njenog spoljnog finansiranja, kao i izgleda slabog ekonomskog rasta, prenosi "France Presse". "Nova vlada je umjesto da se fokusira na korekciju rastućeg fiskalnog deficita i javnog duga, promijenila zakon o centraloj banci na način koji je poljuljao povjerenje investitora i koji može da komplikuje sporazum o novom zajmu Međunarodnog monetarnog fonda", dodato je u obrazloženju. "Fitch" napominje da njegova sadašnja projekcija predviđa da će Vlada Srbije uvesti izvjesne mjere fiskalne konsolidacije idućeg mjeseca. "Nova vlada je već odbacila mogućnost bilo kakvog zamrzavanja plata i penzija, dvije glavne stavke u potrošnji", dodaje se u saopštenju. Agencija je istovremeno potvrdila dugoročni suvereni kreditni rejting u stranoj i domaćoj valuti na nivou "BB-". Vlada Srbije je saopštila da želi da ponovo pokrene pregovore sa Međunarodnim monetarnim fondom koji je u februaru zamrzao zajam od milijardu evra jer Srbija ne ostvaruje pokazatelje koje je dogovorila za budžet u 2012. godini. U budžetu za 2012. projektovan je ekonomski rast od 1,5 odsto, ali MMF prognozira znatno niži rast od svega 0,5 odsto, dok je stopa nezaposlenosti u Srbiji od blizu 25 odsto među najvišim u Evropi.
Osamdesetšestogodišnji hadži Abdulaziz Ahmetbegović iz srednjovjekovnog grada Sokola kod Gračanice preživio je mnogo toga u životu. Ovaj vjernik, poljoprivrednik, komšija, predsjednik, bivši zatvorenik, ljudina, iako je zagazio u devedesetu, posti svaki dan. Poste i dvije godine starija supruga hanuma Esma, snaha Azemina, "alfa i omega" u kući, pa unučad, praunučad, a počesto mu u goste dođu i kćerke Azra i Zehra, zetovi... Pretežak je bio život Abdulaziza Ahmetbegovića. Tri-četiri puta, više se i ne sjeća, robijao je u zatvorima zbog članstva u organizaciji "Mladi muslimani". Robijao je ni kriv ni dužan, ali nije mogao niti imao kome objasniti da nije bio izdajnik države niti rušilac sistema. I dok je nevin čamio u zatvorima u Tuzli, Zenici, Sarajevu, hadži Abdulaziz je tajno postio cijeli ramazan s ono malo nemasne i neslane zatvorske hrane i korom hljeba. I čitao je sve do čega bi došao. On danas ima jednu od najvrednijih kućnih biblioteka i knjige stare nekoliko stotina godina. Ahmetbegović je, iako živeći pod stalnim strahom od hapšenja i radeći najteže poljoprivredne poslove te školujući djecu, štedio dinar po dinar pa je obišao tridesetak zemalja Evrope, Azije, Afrike, s ciljem da upozna način obrade zemlje i proizvodnje hrane, jer je završio za agronoma u Beogradu. Ramazan je najdraži gost u kući Ahmetbegovića, a hadži Abdulaziz ima svoj ritam u vrijeme posta. Nakon obaveznog čitanja "Preporoda" i "Dnevnog avaza" te poneke knjige, odmori se, malo odspava i dok dlan o dlan, eto iftara i laganih, a ukusnih jela iz ruku snahe Azemine, aktuelne predsjednice "Gračaničkog keranja". Uskoro će i bajram, pa će kuća Abdulaziza biti puna musafira, radosti i veselja.
Od septembra je Vuk Jeremić i novi predsjednik Generalne skupštine UN-a, pa otuda i njegove riječi dobivaju eho koji se čuje i dalje od balkanske političke klisure. On očito "nije" dobro čuo generalnog sekretara UN-a Ban Ki-muna, koji ga je upozorio da predsjednik parlamenta UN-a ne smije služiti u nacionalnom kapacitetu, već mora biti sluga 193 članice Svjetske organizacije. Pravdajući se kako poslije jednogodišnjeg mandata u UN-u, idućeg ljeta neće abdicirati u Dačićevu (neomiloševićevsku) partiju, globalni superdiplomata Jeremić najavljuje da je, ipak, političar lokalnih dometa: "U Njujorku nosim dres reprezentacije", obećao je svečano u Beogradu. To je onaj isti nacionalni dres koji se u Srbiji ne mijenja od šumadijskih Ćosića i Koštunice, preko "evropskog" Tadića, pa do ravnogorskog Nikolića i požarevačkog Dačića. To je, nažalost, i ona ista politika - od Morave do Ist Rivera - koja, kako se čini, još drži jedan dio regiona u devedesetim godinama prošlog stoljeća. Uostalom, te boje, bez dlake na jeziku, brani i Jeremićev bosanski jaran Mile Dodik! Zato je nevolja što se u Njujorku Jeremiću nema ko izraslo bosanski i adekvatno diplomatski isprsiti. Malo ih je koji u bh. diplomatskom koru u UN-u znalački nose bosanski dres! Što je najgore, ima ih koji primaju bosansku plaću, a nose isti Jeremićev dres!
Danas 50-godišnji Elvis J. Kurtović, jedan od utemeljitelja muzičkog pravca Novi primitivizam sada radi kao muzički urednik na Radio Sarajevu. Vodi svoju dnevnu emisiju ‘Tačno u 12 i pet s Elvisom’, a svakog utorka piše i kolumne, dežura noću... Kako vam se sviđa današnji život? - Svašta radim i tu sam već 7-8 godina, što je idealno za starog rokera kojem se više ne putuje i ne nastupa. Imam 12 godina staža jer mi se priznaje dvostruko i to što sam bio u ratu. Pravo ime ti je Mirko Srdić, no zove li te itko tim imenom? - Ma kakvi! Zadnji put me tim imenom oslovila učiteljica u školi. Ali Elvis je super ime i postalo je u međuvremenu vrlo popularno. Vidim ima ih puno, naročito u crnoj hronici – Elvis ovaj je krao, Elvis onaj se potukao... Je li tačna priča o tome kako ste dali ime bendu ili je to samo urbana legenda? - Ne, to je istinita priča. Na Koševu je tih godina živio neki Jasmin Kurtović koji je obožavao rock, a kad je dobio sina, dao mu je ime Elvis, pa smo se mi zafrkavali da je to po Elvisu Presleyu. Našem bendu iz garaže dali smo ime Elvis Jasmina Kurtović. Jasmin se naljutio, pa smo mi skratili to ime i pretvorili u Elvis J. Kurtović i njegovi meteori. Kako je onda nastao muzički pravac Novi primitivizam? -Nastao je u Sarajevu na Koševu tačno ‘81. godine kad se jedna generacija rokera vratila iz vojske, a ovi drugi su taman otišli. Zena Đozić i danas čuva pismo koje smo mu poslali u vojsku i u kojem mu pišemo da imamo novi pokret, a zove se New primitivs. Oblačili smo se u smiješna odijela, evo ja sam recimo u to vrijeme nosio bijelo odijelo koje mi je ostalo nakon maturalne večere, imao sam neku akustičnu gitaru, a na nogama neke grozne cipele koje sam uzeo od starog. Koliko bendova je nastalo u to vrijeme i tko je zapravo prihvatio taj novi muzički pravac? - Komplicirano je to! Uglavnom bila su dva benda, jedan je bio Zabranjeno pušenje, drugi Elvis J. Kurtovich i njegovi meteori, a zapravo smo non-stop svirali zajedno, družili smo se, a članovi su se stalno međusobno izmjenjivali, pa smo skoro funkcionirali kao jedan bend. U to vrijeme postojao je i Plavi orkestar, no oni su tad uporno govorili da nisu pripadnici novog primitivizma. Danas vidim da se rado hvale kako su ipak bili pripadnici tog pokreta. I oni i još neki. To ti je kao i s prvoborcima, najprije ih je bilo nekoliko hiljada, a onda deset godina nakon rata pet puta više, izjavio je Kurtović u intervjuu za "24express" koji je prenio "24sata.hr".
Strani specijalizovani internet sajtovi koji nude usluge eskort dama širom svijeta puni su oglasa djevojaka iz Srbije koje nude seksualne usluge po cijenama od 150 eura za sat "druženja". Pod plaštom poslovne pratnje djevojke otvoreno oglašavaju vrstu seksa koju pružaju, a klijentela koju traže najčešće su stranci. Na svakom sajtu djevojke naglase da su nezavisne, što znači da rade same, bez agencije ili makroa. A u ponudi je svašta, od zanosnih "silikonskih" plavuša do brineta i "prirodnih" crnki, koje su veoma cijenjene. Djevojke obično imaju oko 25 godina, a najviše njih našli smo na sajtovima Siti of lav, Eskortik i Indipendent eskort servis. Radi se o stranim sajtovima, koji nude djevojke iz cijelog svijeta. Tako Siti of lav reklamira atraktivne djevojke iz Londona, Pariza, ali i egzotičnih gradova Azije i jugoistočne Evrope. Srbijanke svoje usluge obično nude za 150 eura. Iznajmljivanje "pratnje" na cijeli dan košta čak 1.200 eura. Većina djevojaka ima skriveno lice na fotografijama, ali su zato vidno istaknuti svi ostali atributi. Ipak, neke od njih toliko su odvažne da su objavile fotografije na kojima se vidi i lice. Jedna od njih, Kristina, napomenula je u svom opisu da ima "peticu", a da u uslugu uključuje erotski veš i "sve po dogovoru". Ona je okačila i nekoliko veoma izazovnih fotografija, između ostalog i jednu na kojoj joj se vide grudi. Sat vremena sa njom košta 150 eura, ali za razliku od svojih koleginica koje na svaki naredni sat daju popust, Kristina je dosledna svojoj cijeni po satu. Mada, dan sa njom košta 1.200 eura kao i sa svim drugim djevojkama. Lana je okačila samo jednu sliku na kojoj izgleda kao fotomodel za donji veš, ali ljepota izgleda dodatno košta, pa ona traži 250 eura za sat vremena. Ali, za cijeli dan "druženja" sa njom treba izdvojiti svega 500 eura, što je niža cijena od ostalih. Možda je razlog i to što djevojka, kako kaže, vrlo rado posjećuje gradove svojih klijenata po EU. Po cjenovnicima sa sajtova, u regionu su najjeftinije bugarske eskort dame, koje uzimaju od 60 eura pa naviše. Rumunke imaju sličan cjenovnik kao Srbijanke, pa koštaju oko 150 eura po satu. Slične cijene imaju i Makedonke, dok eskort dame iz BiH traže najmanje 200 eura za sat vremena. Slična je i tarifa Hrvatica. Mađarice isto traže 200 eura, ali za cijeli dan čak 2.000 eura. U Austriji se „plejboj" ljepotice nude za 250 eura po satu. U američkim gradovima naknada za 60 minuta je čak 450 eura, dok je u Pekingu i više. Iako na nekim sajtovima osim kratkih opisa proporcija djevojke i vrste usluga koju pruža nema mnogo detalja, postoje i neke poput Saške, koja postavlja svoje uslove. - Volim gospodu sa manirima, koji stimulišu konverzaciju, uz čašu roze šampanjca ili suhog vina i laganu večeru na sofisticiranim mjestima, u pijano barovima ili pored mora. Želim sa njima da igram svoju igru zavođenja, da budem fatalna žena i da ih zavedem prefinjenim i ženstvenim haljinama, seksi vešom, halterima, dugim poljupcima, dok ne nestanemo u erotskom vatrometu - napisala je Saška. Ona još dodaje da se plaćanje obavlja u prvih pet minuta, a svoje usluge pruža jedino u hotelima sa četiri ili pet zvjezdica ili u svom apartmanu. Takođe, naglasila je da vodi računa o higijeni, što očekuje i od svojih klijenata. Zlatko Nikolić sa Instituta za kriminološka istraživanja, kaže za "Pres" da je kažnjivo navođenje na prostituciju, a ne pružanje usluga, zbog čega je postala česta praksa da se elitne prostitutke oglašavaju preko interneta. - Facebook je, na primjer, unio revoluciju u tome. A to se sada pretvorilo u biznis. Trenutno je moderna sezonska jahting prostitucija - objašnjava Nikolić. Međutim, iako se eskort djevojke predstavljaju kao nezavisne, on smatra da, zapravo, neko mora da stoji iza njih. - Kada krenu, obično planiraju da taj posao rade kraće vrijeme, dok ne uzmu neki novac. Ali, kriminalni svijet ne ispušta laku robu. Većina njih kad - tad zatraži fizičku ili neku drugu zaštitu i tako svojom voljom idu u naručje kriminalaca. Problem je i sredina koja ih odbacuje, jer ljudi ne žele da ih vide u svom društvu - kaže Nikolić.
Najjednostavnije rečeno: tri su osnovne grupe oboljenja kože koje svako, pa i minimalno izlaganje suncu pogoršava. Prva grupa oboljenja su oboljenja kod kojih nedostaje zaštitni pigment, melanin, u koži, druga grupa oboljenja su akutne upale kože, bez obzira jesu li izazvane bakterijama, virusima, gljivama ili su posljedica alergijske reakcije kože na bilo koje alergene i treća grupa oboljenja su autoimuna oboljenja koja su do danas neizlječiva. Ma kako uzroci ovih oboljenja bili različiti, za sve ove bolesti je zajedničko da nakon izlaganja suncu dolazi do pogoršanja. Kod gubitka pigmenta u koži nakon i minimalnog izlaganja suncu nastaje crvenilo kože na bjelim mjestima, kao posljedica upale izazvane suncem. Nedostatak pigmenta u koži naziva se stručno vitiligo. To je bolest kod koje se na koži vide bijele mrlje bez pigmenta. Dijete se može roditi s nedostatkom pigmenta u koži ili se pigment počne gubiti tokom života. Nažalost, do danas nije poznat tačan razlog nastanka vitiliga. Najviše prihvaćena pretpostavka jeste da se radi o autoimunom oboljenju. Potvrdu za to nalazimo u čestoj udruženosti vitiliga s autoimunim oboljenjima drugih organa. Tako je vitiligo često udružen sa šećernom bolesti, autoimunim oboljenjem štitne žlijezde, tzv. Hašimotov tireoiditis, jednom vrstom malokrvnosti, oboljenjem nadbubrežne žlijezde, ulceroznim kolitisom, oboljenjem debelog crijeva. Veliku ulogu u nastanku vitiliga igra i stres, kao okidač nastanka oboljenja. Koža bez pigmenta kod oboljelih od vitiliga zahtijeva samo zaštitu od sunca, a to su mineralni zaštitni faktori protiv sunčeve svjetlosti, jer dijelovi bez pigmenta gore na suncu. Ipak, najbolja zaštita je neizlaganje suncu i zaštita odjećom gustog tkanja, jer se nakon minimalnog izlaganja suncu javlja crvenilo i pečenje kože, a nerijetko i mjehuri, što ukazuje na opekotine prvog i drugog stepena. Iza toga ostaje na rubu bijelih mrlja jako pigmentiran rub, čime se još više naglašava kontrast prema bijeloj koži. Taj kontrast se i inače pojačava ako se neoboljela koža izlaže suncu. Kada su u pitanju odnos vitiliga i sunca, tu postoje činjenice koje su naizgled kontradiktorne. Naime, jedna od terapijskih mogućnosti jeste premazivanje bijelih mrlja odgovarajućim lijekovima koji pokazuju osjetljivost na sunce i naknadno, vrlo obazrivo, dozirano strogo kontrolirano izlaganje vještačkim izvorima svjetla. I činjenica jeste da, u određenom postotku oboljelih, dolazi do izlječenja bijelih mrlja. Iz ovoga se jasno da zaključiti da liječenje bijelih mrlja treba povjeriti iskusnom dermatologu koji će znati ispravno liječiti vitiligo. Kod oboljenja iz druge grupe svako izlaganje suncu ima za posljedicu širenje na veće površine kože. To neminovno zahtijeva korigiranje terapije i duži vremenski period za smirenje promjena na koži. Kod autoimunih oboljenja, kao što su eritematodes, dermatomiozitis i pemfigus, čak i minimalno izlaganje suncu, ne samo da pogoršava promjene nego se pogoršava i opće stanje organizma, što se manifestira porastom tjelesne temperature, bolovima u zglobovima i mišićima, gubitkom apetita, jednom riječi općom slabosti organizma koja zahtijeva ležanje u krevetu i jače doze lijekova da bi se upalni, autoimuni proces smirio. Opće pogoršanje simptoma prati i pogoršanje svih testova u krvi. Ponekad, nažalost, ovakva pogoršanja imaju i smrtni ishod. Sva navedena autoimuna oboljenja imaju vrlo kompleksne uzroke nastanka, među kojima se nalazi i sunčeva svjetlost i zato ovakvi bolesnici trebaju apsolutno izbjegavati i minimalno izlaganje suncu.
Da nije bilo rata, zbog kojeg je napustila domovinu, danas bi, najvjerovatnije, Suada Karišik, udata Šmit (Shmidt), bila jedna od najpoznatijih glumica regiona. Ova rođena Novopazarka bila je svojevremeno izuzetno talentirana glumica i pjevačica, a svoj prvi veliki glumački uspjeh ostvarila je u filmu "Dom za vješanje". Danas je Suada udata za Nijemca Nika (Nick), koji je, kada je oženio Suadu, ime promijenio u Nihad. S njim ima četvero djece, koja veoma dobro govore bosanski jezik. - Rođena sam u Novom Pazaru, a svoje rodno mjesto napustila sam kada sam odlučila da se upišem na Akademiju scenskih umjetnosti u Sarajevu. Odlazak od roditelja i napuštanje rodnog doma pali su mi veoma teško, ali dolaskom u Sarajevo, nakon samo nekoliko dana, osjetila sam svu toplinu i ljepotu tog grada. Dobri ljudi u tom gradu prihvatili su me kao svoju - govori nam Suada. Nakon toga, uslijedilo je snimanje filma "Dom za vješanje", a uloga koju je veoma dobro odigrala naišla je na povoljne ocjene filmskih kritičara i tada se činilo da se pred Suadom otvaraju sva filmska vrata. Međutim, nisu. Kada je počela agresija na BiH, Suada je otišla u Njemačku. U džepu je imala samo nekoliko maraka. - U Štutgartu sam dobila posao u teatru "Haos" te sam svojim ulogama ubrzo osvojila njemačku pozorišnu publiku i poslije toga su se počele nizati uloge jedna za drugom. Ponovo sam bila ono što jesam, glumica koja je predata svom poslu - riječi su Suade Karišik. Nakon što je ostvarila novi uspjeh na profesionalnom polju, Suadi su procvjetale ruže i u privatnom životu. - Upoznala sam divnog čovjeka s kojim sam odlučila da podijelim svoj život, da s njim osnujem porodicu, da imamo djecu. On je zbog mene primio islam, uzeo je ime Nihad, a s njim imam četvero djece, Dalilu, Aladina, Suada i Denisa - priča Suada. Malo bolji poznavaoci muzike upoznati su s tim da je Suada početkom devedesetih godina u dijaspori snimila i CD, na kojem se nalazila pjesma "Suada". Singl je snimila u duetu s Mladenom Vojičićem Tifom.
Eldina Bikić (24) iz Odžaka, koja je bila u osmom mjesecu trudnoće, umrla je od posljedica unutrašnjeg krvarenja koje je prouzrokovalo puknuće bronhijalne aorte, rezultati su obdukcije koju je na Odjelu patologije oraške Kantonalne bolnice uradio dr. Anto Blažanović, patolog Opće bolnice u Vukovaru. Eldina je umrla u subotu oko dva sata u dvorištu kuće u Odžaku. - S medicinskog aspekta tu je sve jasno. Žena je bolovala od TBC-a (tuberkuloze, op. a), koji joj, nažalost, u primarnoj zdravstvenoj zaštiti nije dijagnosticiran. Bila je u teškom zdravstvenom stanju, a ta zarazna bolest bila je tako progresivna, vjerovatno što je izostalo liječenje, da se bronhijalna aorta toliko stanjila da je pukla. Dakle, kod nje je došlo do otvaranja kaverni i nesretna žena se ugušila u vlastitoj krvi - jedinstveni su oraški ljekari u vezi sa smrti mlade Eldine. Umrla žena nikada se nije žalila na TBC niti je njen suprug znao da je bolesna. Rečeno nam je da je jedan od ljekara koji je pratio njenu trudnoću još davno u svom nalazu napisao da žena ima napade kašlja i iskašljavanje. - Kolega je tražio mišljenje pulmologa, nažalost, i sama pacijentica je to olako shvatila, tako da je taj pregled izostao. U međuvremenu, stanje joj se pogoršalo. Moram kazati da u bolnici nema odjela pulmologije. Lično sam dolazio u konflikte s menadžmentom i tražio da se uvede taj odjel. Nažalost, to niko ozbiljno ne shvata. Za mene je kao ljekara nezamislivo da se danas u BiH, dok se u svijetu rade složene operacije i presađivanje organa, umire od TBC-a - jasan je jedan od ljekara u oraškoj bolnici, koji je želio ostati anoniman. - Izuzeta je kompletna medicinska dokumentacija. Vodimo istragu koja treba odgovoriti je li bilo nečijih propusta u liječenju trudnice. Slučaj je preuzelo Kantonalno tužilaštvo i u ovoj fazi je rano govoriti ima li nečije odgovornosti za smrt trudnice i njenog nerođenog djeteta - kažu naši izvori iz Kantonalnog MUP-a u Orašju.
Pukovnik njemačke vojske Georg Klein (51), koji je prošle godine naredio udar iz vazduha u Afganistanu u kojem je poginulo više od stotinu civila a bez funkcije je ostao ministar odbrane, komandant vojske i višerangirani državni sekretar, iduće godine biće unaprijeđen u generala. Njemački mediji navode da je pukovniku Kleinu ponuđen posao rukovodioca u novoj saveznoj kadrovskoj kancelariji,a za tu poziciju spada i automatsko unapređenje u generala. Nova funkcija nastala je spajanjem kancelarija za vojne i civilne kadrove. On trenutno radi u civilnom dijelu, ali se očekuje da će novi posao preuzeti na proljeće iduće godine. U septembru 2009. godine, Klein je naredio izvršenje udara NATO-a iz vazduha na dvije cisterne u Kunduzu kada je poginulo više od stotinu Afganistanaca a procjenjuje se da su većina bili civili. Istragu protiv Kleina vodilo je njemačko državno tužilaštvo i ona je prekinuta, a i Bundesver je, nakon nekoliko mjeseci, odustao od bilo kakvih disciplinskih postupaka. Zbog napada u Kunduzu bez posla je ostao tadašnji ministar odbrane Franz-Josef Jung, nakon što je u javnosti objavljeno da je pogrešno informisao parlament o obimu ubistava nedužnih civila. Njegov nasljednik na funkciji Karl-Theodor zu Guttenberg potom je otpustio načelnika Generalštaba Bundesvera Wolfganga Schneiderhana i državnog sekretara za odbranu Petera Wicherta zbog navodnih skrivanja informacija od njega.
Koliko se razlikuje literatura na kojoj su odrastale ranije generacije od one koju danas možemo pronaći na policama biblioteka? Znamo li ko su bh. književni i svjetski klasici? Jesu li oni neponovljivo i nezaobilazno štivo mladih u njihovom odrastanju? Nekada je jedan pisac imao svoje čitaoce, a danas jedan čitalac ima svog pisca. Iako je "kriza", nikada se više nije izdavalo knjiga, a ni manje čitalo. No, rijetke su kvalitetne knjige, većina pravih ne pronađe put do čitalačke publike. Teško je nekome savjetovati šta je za njega najbolje, ali sigurno je da riječi iskusnih nisu prazne i uvijek dobro dođu. O knjigama, piscima i ideologiji... razgovarali smo s Feridom Duraković, Nijazom Alispahićem, Zlatkom Topčićem i Senadom Bašićem. - Svako vrijeme nosi sa sobom određene kanone. Ti kanoni su se poštovali ili nisu. Njih je propisivala država i državno uređenje i uvijek je tu bilo veoma dobrih i veoma loših knjiga. Ustvari, meni se čini da je najvažnije čitati pa s godinama prakse svako od nas dobiva saznanja o tome šta je dobra, a šta loša književnost - kaže književnica Ferida Duraković. Postoje knjige koje nas obilježe za cijeli život, pisci čija su nam razmišljanja bliska, čije rečenice citiramo i s kojima se uvijek možemo poistovijetiti i pronaći rješenja na brojna pitanja. U knjigama se krije sva mudrost ovog svijeta, potrebno je samo zaviriti u nju. - Dobrim piscima uvijek se vraćamo, a postoje i knjige koje vrlo lako zaboravljamo, a to su obično one koje nam propisuju državni aparati, a ne kompetentni nastavnici. Djetinjstvo pamtim po "Bašti sljezove boje" Branka Ćopića, za kojeg s radošću govorim da je Mark Tven bh. književnosti. Trebamo paziti da ideološki aparati ne naprave od naše djece male vojnike, koji slušaju političku poruku, nego treba napraviti dobre čitaoce, da znaju šta je dobra književnost - istakla je Duraković. Pisac Nijaz Alispahić prisjetio se vremena prije 50 godina, kada je knjiga bila bitna, ističući da se nekada dosta čitalo, ali to se, nažalost, izmijenilo uz pomoć tehnoloških čuda. - Danas niko nikome ni pismo ne piše. Knjiga je negdje u pozadini. Istina, danas je mnogo lakše doći do koje god hoćete, ali se manje čita. I kada je kvalitet u pitanju, i tu su pobrkane stvari, a pobrkala ih je ideologija. Književnost gubi svoju funkciju. Moja mišljenja su vrlo destruktivna, budućnost naša nije u pinkovima, turbofolk pjevačima, muzici koja ne vrijedi, serijama, knjigama koje nisu vrijedne. Nisu džabe dušmani civilizacije uništavali književno blago. Kad bude pameti, poštenja, pravih ljudi na pravim mjestima, i tada možemo očekivati promjene. Imamo toliko dobrih pisaca koji su gurnuti sa strane, a i nauka je u krizi velikoj - napomenuo je Alispahić. Književnik Zlatko Topčić kaže da nije od onih koji u svakoj prilici uzdišu za "boljom prošlošću" i po svaku cijenu veličaju svoju mladost. Ipak, kada je u pitanju književnost, smatra da je njegova generacija odrastala uz prave vrijednosti. - Istina, i tada su školski programi poprilično kasnili za savremenom literaturom pa sam, uz obavezne Čehova, Šekspira, Tolstoja, Londona, Andrića, Ćopića... sam otkrivao Selimovića, Kiša, Kunderu, Huana Rulfa i sve one čudesne latinoameričke pisce. "Hadži Murat" i "Pedro Paramo" knjige su koje su do današnjeg dana bile one koje sam mnogo puta čitao u raznim fazama života i prema kojima sam mjerio svoje odrastanje i sazrijevanje - ističe književnik Zlatko Topčić. Glumac Senad Bašić, poznat kao veliki ljubitelj knjige, odmah nam je naglasio da, kada se on školovao, nije postojao kompjuter. - Kao da si novi alat izmislio za gomilanje znanja. To je neuporedivo. Da smo mi, kada smo se školovali, imali ovo što imaju današnje generacije, ne znam gdje bi nam bio kraj - ističe Bašić. Na njega i na njegovu karijeru najviše je utjecalo pjesništvo, i to južnoslavenskih naroda. - Sada je to, recimo, potpuno "off", spajati pjesništvo s omladinom, potpuna je budalaština. Oni za to nemaju nikakvog interesiranja - kaže Bašić. - Kada uzmem čitanke svog sina i vidim kakvi su sve književni slučajnici zastupljeni i šta naša djeca moraju čitati, bude mi žao novih generacija. Kao da se neko svojski trudi da toj djeci odmalena zgadi lijepu književnost pa pravi tako nedarovite izbore po nacionalnom i jaranskom ključu da nije čudo što djeca poslije po inerciji preferiraju "digest" izdanja i obilato "konsultiraju" internet, čak i kada su u pitanju klasici. U zemlji koja nema tradiciju čitanja, bojim se da se prave nenadoknadive štete, jer stvaramo generacije osiromašene za jednu bitnu dimenziju duhovnosti - zaključio je Topčić.
Imenovanjem Senada Rahimića na čelo Direkcije za pasivni podbilans FBiH konačno su stvoreni uvjeti za početak rada ove institucije od koje se očekuje da se svim raspoloživim sredstvima zauzme za povrat imovine preduzeća iz FBiH, čija je vrijednost milijardu maraka. U razgovoru za naš list Rahimić je najavio odlučnije djelovanje, ali pitanje je u kojoj će mjeri kapaciteti ove direkcije biti dovoljni, s obzirom na to da je okončanje trakavice s povratom imovine, primjerice iz Srbije i Hrvatske, u najvećoj mjeri uvjetovano političkim odlukama susjednih država. Od potpisivanja Sporazuma o sukcesiji bivših država Jugoslavije prošlo je 11 godina, a BiH se još bori za svoju imovinu. Institucije naše države u vezi s ovim su već odavno zakazale, a pogotovo bh. diplomatija, koja je svojim pasivnim stavom omogućavala da imovina naših preduzeća u inozemstvu propada ili da bude na udaru raznih mešetara. Jer, kako drugačije objasniti činjenicu da je, naprimjer, vlasnicima "Sarajevske pivare" Hilmi i Muji Selimoviću omogućeno da pokupuju i prisvoje zemljište i imovinu odmarališta u Trogiru vrijednosti osam miliona KM, a koje su rasprodali po bagatelnim cijenama, iako se radi o vlasništvu Kantona Sarajevo! Riječju, ovo se zove mešetarenje, a ovakvih je primjera, nažalost, napretek. Stoga je na mjestu pitanje, koje je postavio i Rahimić, šta će u vezi s povratom bh. imovine poduzeti, prije svega, Predsjedništvo BiH, s predsjedavajućim Bakirom Izetbegovićem na čelu. Nadati se da lični interesi i relacije s mešetarskim porodicama u svemu ovome neće biti presudni.
Četrnaest zaposlenih u Centru za informisanje i priznavanje dokumenata iz oblasti visokog obrazovanja /CIP/ BiH, sa sjedištem u Mostaru, tokom 2011. godine potrošilo je ukupno 787.745 KM. U izvještaju Kancelarije za reviziju institucija BiH navodi se da su računi za mobilne telefone osam radnika ovog centra plaćeni 9.294 marke, što je otprilike polovina ukupnih troškova telefonskih i poštanskih usluga za koje je Centar u 2011. godini izdvojio 18.783 KM. Pravo na plaćen mobilni telefon ima i vozač i to u iznosu od 50 maraka mjesečno, a apsolutni rekorder je direktor Centra Borko Sorajić koji mjesečno može da napravi račun za mobilni telefon do 600 maraka, pišu "Nezavisne novine". Zaposleni tvrde da su sada troškovi mobilnih telefona prepolovljeni i da direktor nikad ne potroši više od 300 KM. Izdaci za upotrebu službenih vozila iznosili su 17.725 KM, a troškovi iznajmljivanja poslovnih prostorija 88.625 maraka. Nije se štedjelo ni na troškovima reprezentacije koji su prošle godine iznosili 13.685 maraka. Sedam članova Upravnog odbora, koji su lani održali četiri sjednice, dobili su ukupno 52.000 maraka. Mjesečno je predsjednik UO inkasirao 800 maraka, njegov zamjenik 700 KM, a članovi tog tijela po 600 maraka. Odgovarajući na pitanje da li je opravdano postojanje CIP BiH, pomoćnik direktora Centra Ranko Grahovac kaže da je ta institucija osnovana zakonima na nivou BiH. Grahovac ističe da revizija nikada nije uputila zamjerke na finansijsko poslovanje CIP-a, a što se troškova tiče, dodao je da sve stavke u budžetu odobrava Savjet ministara BiH.
Sanacija Merhemića trga na Ciglanama privodi se kraju. Sanirano je oko 1.200 kvadratnih metara površine platoa, radovi su koštali 215.704 KM, a finansirala ih je Općina Centar. Izvođač je građevinska firma "Sela", dok je za nadzor bila zadužena firma "Energoinvest" d. d. Sarajevo. - Predviđeno je da se projekt realizira u dvije faze, jer je riječ o velikoj površini od 7.000 kvadratnih metara, što iziskuje velika finansijska sredstva - kazali su iz Općine. Stanari naselja Ciglane kažu da su ploče oštetila i uništila vozila kojima je bio omogućen prelazak preko trga. - Zato su sada na središnji dio platoa koji je predviđen za prolazak Hitne pomoći, vatrogasaca i dostavnih vozila postavljene granitne ploče otporne na pritisak i vremenske prilike da ne bi došlo do novih oštećenja. Policija će kažnjavati vlasnike vozila koja budu na tom dijelu trga nepropisno parkirana - navode iz Općine. Umjesto sadašnje pješačke rampe, u toku je izgradnja stepeništa, a bit će postavljene i klupe i žardinjere te metalni stubići da bi se spriječio ulazak vozila s druge strane na trg. U Općini Centar najavljuju da će krajem septembra biti nastavljeni radovi na dijelovima pješačkih staza i platoa ispred ugostiteljskih objekata.
Na listi organizatora otpora ne može biti niko ko je pobjegao van BiH, a nije ranjen, bez obzira na to je li poslan u inostranstvo po zadatku. Ne može ni neko ko je krivično gonjen. To neću dozvoliti, jer je čast biti organizator otpora, izjavio je jučer za "Dnevni avaz" Zukan Helez, federalni ministar za pitanja boraca. Ministar Helez nije želio komentirati polemiku u javnosti o tome ko neće biti na spisku, ali je spomenuo Sulejmana Tihića, predsjednika SDA, kazavši da ovaj ne može biti na spisku. - Protiv Tihića lično nemam ništa. Ali, mnogi su bili u logoru kao on, pa otišli u Njemačku, ali su se vratili, uzeli pušku i borili se za BiH. Ponavljam, većina logoraša je među najboljim borcima. Jednostavno, neću dozvoliti da se manipuliše spiskovima - kaže Helez. Pojašnjava da će konačnu riječ o spiskovima dati on te da neće dozvoliti politički utjecaj na rad Komisije za izradu liste organizatora otpora koju je formirala Vlada FBiH. - Doveo sam Irfana Ljevakovića, sadašnjeg predsjednika Komisije, jer sam informisan da on poznaje ovu oblast. Međutim, poznata mi je njegova bliskost sa SDA. Ne želim nikakav politički uticaj na rad ovog radnog tijela. Članovima Komisije prvenstveno sam rekao da se bave kriterijima ko može biti organizator otpora, a ne imenima. No, oni su krenuli obratnim redoslijedom - pojašnjava Helez. Ministar ističe da će Komisiji dati rok još mjesec da napravi listu organizatora otpora, a da će u slučaju probijanja tog roka, raspustiti to radno tijelo i formirati novo sa članovima iz Vlade FBiH. - Ovo je ozbiljan posao, jer je čast biti organizator otpora. Neka svi znaju da za ovaj status niko neće dobivati finansijsku nadoknadu. Što se tiče broja onih koji trebaju biti na listi, u ovom momentu rano je govoriti. Ne možemo se rukovoditi onime na šta se mnogi pozivaju, da je rahmetli Alija Izetbegović rekao da može biti 500 ili 600 organizatora otpora. Kriteriji će odrediti koliko ih može biti - decidiran je Helez. Kako kaže Helez, iako se njegovo ime našlo na listi organizatora otpora za zlatnu medalju, što su predložile "Zelene beretke", on ne želi biti na tom spisku. - Ja jesam bio pripadnik "Zelenih beretki", moj brat je šehid, ali nisam bio organizator. Jesam dobrovoljac. Ništa nisam uzeo od ove države, ali sam spreman uvijek dati. Moj otac i ja sami smo podigli nišane mom bratu. Meni je čast što sam predložen, ali ja to ne želim. Sutra da zatreba, dao bih život za ovu državu - poručuje Helez.
Transferiranom mašću punimo upale zone lica uglavnom oko očiju, obraza, usta i bore oko usana, područje čela i nazolabijalne brazde. Tipična klinička slika je crvenilo koje je obično praćeno svrbežom te nerijetko niskom temperaturom. Uklanjanje ožiljkaNa nozi imam neugledan ožiljak iz djetinjstva, sada imam 34 godine i htio bih ga ukloniti. Je li kasno?Proteklo vrijeme ne pravi problem za. Ako u prehranu uključite samo dvije kašike maslinovog ulja dnevno, možete gotovo prepoloviti rizik od razvijanja bolesti srca. Postoji nasljedna sklonost, a oboljenje je češće kod pacijenata koji boluju od epilepsije, šećerne bolesti, alkoholičara i bolesnika s hroničnim oboljenjima . Ne zanemarujte bolove i grčeve u nogama, proširene vene na potkoljenicama, pojavu otoka oko skočnih zglobova niti promjene na koži potkoljenica u vidu crvenila. Odabrati odgovarajući preparat koji odgovara vašem tipu kože jedna je od garancija da ćete ljeto provesti ugodno i bez opekotina. Izgled jezika je vrlo promjenljiv pa ni kod djece ni kod odraslih nije jedinstven, nego se mijenja iz dana u dan. Osobe s akutnim i hroničnim hepatitisom B trebaju zaštititi svog partnera tako što će u toku spolnog odnosa koristiti kondom.
U posljednjoj međusobnoj utakmici košarkaška reprezentacija Bosne i Hercegovine savladala je Latviju sa 96:94 na Evropskom prvenstvu 1997. u Španiji. Tada je Ainars Bagatskis briljirao sa 33 poena u dresu Latvije, ali je još impresivniji učinak na drugoj strani imao Nenad Marković. Naš proslavljeni košarkaš sasuo je tada 44 poena pa iako je Nenad u međuvremenu završio igračku karijeru, njegovi nasljednici u dresu BiH i sada su, kao i tada, favoriti protiv Latvije. Priznaje to Bagatskis, koji je danas selektor Latvije, uoči sutrašnjeg susreta u Sarajevu na startu kvalifikacija za Evropsko prvenstvo. - Šest sedmica prošlo je u napornim treninzima. Hvala igračima koji su se žrtvovali, ne tražeći izgovore. Dobro smo pripremljeni i fizički i taktički, ali je neiskustvo naš problem. Protivnici su ozbiljni. Bosna i Hercegovina i Gruzija imaju više euroligaških igrača od nas. Neugodno iznenađenje je i dobra forma Holandije u kontrolnim mečevima. Ipak, naš cilj je pokušati po sedmi put zaredom izboriti završnicu EP-a - rekao je Bagatskis. Latvijski selektor ne može računati na nekoliko bitnih igrača (Andris Bijedrins, Kristaps Janicenoks, Armands Škele...), koji su otkazali kvalifikacije, dok je rekao da će susret u Sarajevu zbog povrede propustiti centar Andrejs Šelakovs (208). Latvijci su u pripremnom periodu izgubili sedam od devet utakmica. Bekovi: Dairis Bertans (visina: 193 centimetra), Edgars Jeromanovs (188), Janis Strelnijeks (190), Kaspars Vecvagars (193). Krila: Rihards Kuksiks (202), Mareks Mejeris (207), Rolands Freimanis (208), Martinš Laksa (196). Centri: Martinš Meijers (208), Davis Bertans (207), Arturs Berzinš (204), Kaspars Berzinš (213).
Moj život svaki dan visi o koncu. No, sinoć (preksinoć, op. a.) zaista sam pomislila da je sve gotovo i da jutro neću živa dočekati. Muškarac, za kojeg sam kasnije od policije saznala da je moj bivši muž S. P. (44), od 19 do 20.30 sati nogama i rukama lupao je na vrata i pokušavao provaliti, ispričala nam je jučer koz suze Sarajka V. P. (38), koja se nakon višegodišnjeg porodičnog naslija odlučila obratiti medijima. Puni identitet V. P. i njenog supruga poznat je redakciji, ali ga zbog sigurnosti nećemo objaviti. V. P navodi da je njena situacija još gora jer je, kako tvrdi, njen bivši muž i nasilnik policijski službenik Direkcije za policijsku koordinaciju BiH. Kako bi dokazala sa čime se suočava, ona je odlučila snimiti pokušaje njenog muža da provali u stan. Snimak na kojem se vide lupanje na vrata i njeni pozivi policiji, danas ćemo objaviti na internet-portalu "Dnevnog avaza". - Policija se na sve ovo oglušila jer je on policijski službenik. Štite njega, umjesto mene - kaže. Očajna, izgubljena i bespomoćna, pozvala je redakciju "Dnevnog avaza" moleći za pomoć. Kazala nam je da više ne može izdržati život u vječitom strahu strepeći za svoj život. - Bili smo 16 godina u braku i prije sedam godina smo se razveli. Naš 16-godišnji sin pripao je njemu, a sa mnom je ostala osmogodišnja kćerkica koja prolazi kroz pakao zajedno sa mnom. Stan je zajednički, ali on me uporno pokušava istjerati iz njega. Tukao me u braku i ne mogu vjerovati da sam nekada ovog čovjeka voljela - govori nam ova 38-godišnja žena brišući suze s lica, dok ju je kćerka pokušavala utješiti riječima: "Mama, nemoj plakati!" Porodično nasilje pokušavala je prijaviti, ali se, kako kaže, uvijek suočavala sa zidom, jer joj je muž i sam policijski službenik. - Policija piše izvještaj onako kako njemu odgovara! Kada sam sinoć (preksinoć, op. a.) zvala Policijsku upravu Novo Sarajevo da intervenira, kazali su mi da moj bivši muž provaljuje u stan. Rekli su mi da on ima pravo da uđe i da oni neće doći na adresu, iako znaju da me udarao. Zvala sam i SOS telefon i MUP KS. Iz MUP-a KS poslali su jedva ekipu, koja je saslušala samo njegovu stranu priče. Čak su ga pitali policajci ima li čime razvaliti vrata. Rekli su da je za njih posao završen i otišli, a on se vratio i ponovo lupao i zvonio neprestano - priča nam ova vidno potresena žena. Kaže da je njen bivši muž imao ljubavnicu te da ju je maltretirao dok su bili u braku. - Tjerao me da živim s njima, i da to prihvatim. Pravio me budalom, govorio da sam poludjela otkako sam rodila djecu. Tako sam ga jednom upratila i našla s ljubavnicom. On me pred njom tukao. Podnijela sam krivičnu prijavu. No, morala sam odbiti svjedočenje, jer me prisilio na to. Nikada nije davao alimentaciju, pa sam ja to sudski zatražila. No, to ga je učinilo još bjesnijim i više nasilnim, nakon toga val nasilja se ponovio - prisjeća se naša sagovornica. Ističe da se najviše boji jer je njen bivši muž naoružan te da joj kćerka ne ostane bez majke, kao što je ostala bez oca. Tridesetosmogodišnja V. P. ističe da se njen bivši suprug sada pokušava vratiti u stan, koji je upisan u vlasništvo kao zajednički. - Najgore je što je sinoć (preksinoć, op. a.) doveo sina da s njim obija vrata. Dijete je u strašnom psihičkom stanju zbog toga - naglašava ona, dodajući kako je svjesna da krši zakon time što mu ne da u stan, ali da čovjek koji pajserom provaljuje u njen dom, ne može imati dobre namjere i to bi trebali znati svaki sud i policajac.
Tim istraživača je uspio da teleportuje kvibit koristeći mali set fotona bez upotrebe kablova od optičkih vlakana ili bilo kakvih drugih ili sličnih posrednika. Pronalaženje praktične primjene za kvantno uplitanje je izuzetan poduhvat, najblaže rečeno, ali grupa kineskih istraživača prevazišla je jedan od fundamentalnih izazova za kvantno teleportovanje na otvorenom prostoru razvijajući visokoprecizni laser i sistem za praćenje. Njihov tim je uspio da teleportuje kvibit (standarnu jedinicu datoteke u kvantnom računarstvu) 97 kilometara preko jednog jezera koristeći mali set fotona bez upotrebe kablova od optičkih vlakana ili bilo kakvih drugih ili sličnih posrednika. Laserski uređaj za ciljanje, koji je razvio Juan Yin i njegov tim naučnika, bio je neophodan da bi se prevazišle neprestane seizmičke i atmosferske promjene koje bi inače prekinule vezu između dvije odvojene lokacije. Iako bi upotreba kablova od optičkih vlakana riješila problem preciznosti prenosa od tačke do tačke sa kojim se suočava ovaj proces na otvorenom prostoru, njihova upotreba može izazvati takozvanu "kvantnu dekoherenciju", odnosno korupciju u fotonovoj datoteci, prenosi "Arxiv". Mogli bismo reći da je ovo mali ali krucijalni kamen na putu velikog spektra naučnih dostignuća, koji omogućava da super brzi prijenos podataka sa visokim nivoom enkripcije postane svakodnevnica. Yin i njegov tim misle da se kvantnim repetitorskim satelitima može izgraditi ova mreža, ali dok naučnici ne shvate kako da kvibitu daju još nekoliko mikrosekundi života, ovakva mreža će vjerovatno biti samo san.
Tri muškarca u centralnoj Engleskoj optužena su za terorizam nakon niza akcija i upada policije prošle sedmice, saopštila je britanska policija. Oni su uhapšeni nakon što je u jednom vozilu pronađeno različito naoružanje što je navelo policiju da pronađe i uhapsi vozača, putnika i druge osumnjičene. Policija Vest Midlanda saopštila je da su trojica optužena za pripremu i provođenje djela terorizma. Priprema uključuje i proizvodnju improvizovane eksplozivne naprave, nabavku vatrenog i drugog naoružanja, kao i kupovinu automobila za provođenje plana koji je trebao da bude izveden u periodu od 1. maja do 4. jula. Optuženi Džuel Udin (26), Omar Mohamed Kan (27) i Mohamed Hasen (23) pojaviće se danas pred sudom u Vestminsteru. Svi optuženi su iz Birmingema u centralnoj Engleskoj. Policija je saopštila da još četiri muškarca, koja su uhapšena u vezi sa istragom, ostaju u pritvoru. U proteklih sedam dana, 14 ljudi je uhapšeno pod sumnjom da su se bavili terorističkim aktivnostima. Policija insistira da nijedan slučaj nije povezan sa zavjerom pred predstojeće Olimpijske igre od 27. jula do 12. avgusta. Nivo terorizma u Britaniji trenutno je rangiran kao značajan, treća najviša tačka na skali od pet, što implicira veliku vjerovatnoću napada. Obavještajni agenti kažu da je zabilježeno povećanje konverzacije među ekstremističkim grupama uoči Olimpijade, ali još nema istinskih prijetnji koje bi ugrozile Igre.
Njemački parlament odobrio je sinoć evropski fiskalni pakt i Evropski stabilizacijski mehanizam (ESM), stalni fond Evropske unije za pomoć državama članicama eurozone u krizi. Kancelarka Angela Merkel morala je osigurati većinu od dvije trećine zastupničkih glasova potrebnih za prihvaćanje dvaju tekstova koji su izglasani u Bundestagu, donjem domu te u Bundesratu, gornjem domu koji zastupa savezne pokrajine. Merkel je morala pregovarati kako bi osigurala potporu dviju od tri oporbenih stranaka, SPD (socijaldemokrati) te Zelenih. Također je učinila ustupke saveznim pokrajinama kako bi osigurala dvije trećine glasova u Bundesratu, koji ih predstavlja i koji je glasovao nakon Bundestaga, noću na subotu. Sami zakoni, fiskalni pakt i ESM neće biti dovoljni da "potpuno zaokruže privrednu i monetarnu uniju", priznala je Merkel u Bundestagu prije glasovanja, no rekla je da su oni "važan korak koji pokazuje svijetu da se borimo za euro". U obraćanju parlamentu kancelarka je zastupnike izvijestila o rezultatima maratonskog summita čelnika EU koji je završio u petak u Bruxellesu i gdje je ona popustila u određenim točkama. Branila je rezultat pregovora kao "dobru i razumnu odluku". Čelnici 17 zemalja eurozone dogovorili su u petak da se do kraja 2012. uspostavi mehanizam koji će omogućiti da se pod određenim uvjetima banke izravno dokapitaliziraju iz stalnog kriznog fonda EU-a, što je velik napredak jer eventualno spašavanje banaka neće opterećivati nacionalne proračune. Fiskalni pakt i ESM treba još potpisati predsjednik Joachim Gauck čime će završiti postupak njemačke ratifikacije. No Gauck je upozorio da će tekstove potpisati tek kada ustavni sud prouči prigovor koji je stavila stranka Die Linke.
Broj poginulih u dva zemljotresa koji su u subotu pogodili Iran popeo se na 300, prenose mediji. Los Angeles times javlja da spasioci pretražuju ostatke srušenih zgrada s nadom da bi mogli pronaći preživjele nakon dva snažna zemljotresa koja su pogodila Iran. Smatra se da je više od 2.000 ljudi povrijeđeno u potresima magnitude 6,4 i 6,3 po Rihteru u blizini gradova Tabriz i Ahar u subotu poslijepodne. Hiljade ljudi provele su noć u skloništima ili na otvorenom. Nakon dva snažna, uslijedilo je oko 55 manjih podrhtavanja tla. Agencije za pomoć preživjelima dijele šatore, hljeb i pitku vodu. BBC iz Teherana javlja da manji potresi značajno otežavaju posao spasiocima i da se očekuje porast broja žrtava. Najviše smrtnih slučajeva je u seoskim dijelovima zbog loše gradnje, javjaju lokalni mediji. "Zemljotres je uzrokovao veliku paniku među ljudima. Svi su istrčali na ulice i posvuda su se mogle čuti sirene. Državna televizija javila je da je šest sela potpuno sravnjeno sa zemljom i još 60 je oštećeno između 50 i 80 odsto. SAD spremne su da uputi pomoć Iranu da se izbori sa posljedicama dva snažna zemljotresa, izjavio je portparol Bele kuće Džej Karnej. "Američki narod izražava iskreno saučešće iranskom narodu nakon zemljotresa u sjeveroistoku zemlje u kojima ima veliki broj ljudskih žrtava“, izjavio je portparol. On je dodao da američki narod saosjeća sa porodicama poginulih i želi brz oporavak povrijeđenih. "Spremni smo da u ovom teškom periodu uputimo našu pomoć“, dodao je portparol.
Bit će to uistinu neobičan prizor. Američki studenti u kapama i maramama recitirat će pionirsku zakletvu koja počinje rečenicom “Danas kada postajem pionir...” pred Titovom rodnom kućom u Kumrovcu, a onda će trčati štafetu koja se za Jugoslavije trčala svake godine za Maršalov rođendan. Riječ je o ideji političko-povijesnog turizma, a program se vodi pod radnim naslovom “Putevima Tita”. Osmislila ju je turistička agencija Net Travel Service, koja pripada međunarodnoj grupaciji Tulmare s uredima u SAD-u, Aziji i Evropi te uredom u Zagrebu koji je zadužen za zemlje u regiji. - U SAD-u postoji velik interes za ovakve aranžmane. Američki studenti ne mogu diplomirati ako barem kratko vrijeme nisu proveli u inostranstvu. Naš ured u Bostonu ima čitav odjel koji se bavi ovakvim programima - kaže Mirela Sučić Čevra, direktorica NTS-a. Zasad je projekt na razini ideje, a prvi gosti dolaze, bude li sve prema planu, već sljedeće godine. Net Travel Service osnovan je 1998. kao joint venture multinacionalki Tumlare i JTB, koja bi program nudila svojim operaterima u SAD-u, a koji sarađuju sa svim velikim američkim sveučilištima. Plan je da “Putevi Tita” ne budu samo obična turistička tura, već i studijsko putovanje. Stoga bi program uključivao i predavanja povijesničara i stručnjaka. Kao obavezna stanica spominje se Brozova rodna kuća u Kumrovcu, ali nisu isključene i druge povijesno važne lokacije. - Planiramo sedmodnevni program. Obilazit će se lokacije vezane uz Titov život poput Kumrovca, Bleda, Ljubljanje, Zagreba i Beograda, zatim Brijuna, a možda i Golog otoka. Smatramo da je Tito kao svjetska povijesna ličnost element na kojem možemo graditi pristup ovom tržištu - objašnjava Sučić Cevra. Uz povijesne lekcije, zainteresirane studente i profesore očekuje i puno zabave. Među ostalim, svako od njih dobio bi svoju pionirsku uniformu s plavom kapom i crvenom maramom. Svi će imati prilike naučiti pionirsku zakletvu, a u planu su i susreti s članovima društva posvećeni Titovu liku i djelu te s ljudima koji su preživjele bitke u Drugom svjetskom ratu. Uz Tita, agencija nudi čitavu paletu različitih tailor made programa. - Do sada smo imali grupe koje su obilazile domove za napuštenu djecu, staračke domove, bolnice i farme. Imamo program koji se bavi životom i djelom Ivana Meštrovića, koji je u Americi jako cijenjen. Jedan program nam se bavi domovinskim ratom i u njega su uključena i svjedočenja sudionika rata i posjeti lokacijama bitaka - kaže Mirela. Američki agenti i predstavnici Sveučilišta u septembru bi trebali obići sve lokacije koje bi se našle na Titovoj ruti, nakon čega će uslugu početi promovirati po američkim kampusima. Očekuje se velik broj zainteresiranih, a prve grupe trebale bi stići već sljedeće godine. Nije poznato koliko bi tura mogla stajati.
Sirijski pobunjenici saopštili su da su na istoku zemlje oborili vojni borbeni avion, a državna televizija tvrdi da se letjelica srušila zbog tehničkog kvara. U slučaju da je avion oboren, to bi bio veliki uspjeh za pobunjenike koji su opremljeni uglavnom lakim naoružanjem. Vlasti su u posljednjih nekoliko mjeseci počele da koriste ratno vazduhoplovstvo u gušenju ustanka koji je počeo prije 17 mjeseci. Državna televizija prenijela je da je avion pao zbog tehničkih problema tokom "redovne trenažne misije" i da je u toku potraga za pilotom, koji se, kako navodi državna agencija Sana, katapultirao prije pada. Protivnici predsjednika Bašara al Asada postavili su video snimak na "YouTube", navodno iz istočne provincije Deir al Zor, na kojem se vidi kako borbeni avion gori u letu dok se čuje žestoka paljba. Na osnovu snimka ne može se zaključiti da li je avion pogođen iz vatrenog oružja ili protivavionskom raketom. Nije moguće potvrditi navode o lokaciji i datumu video snimka. Izvor iz sirijske opozicije koja sarađuje sa pobunjenicima u tom području rekao je "Reutersu" da je avion tipa "Mig-21" oboren protivavionskim topom kalibra 14,5 milimetara i da nije poznato da li je pilot preživio. Pobunjenici, koji su naoružani uglavnom automatskim puškama, eksplozivima i ručnim raketnim bacačima, kažu da ne mogu da se bore sa vojnom avijacijom.
Datum održavanja lokalnih izbora u Mostaru, kako su to naveli iz Centralne izborne komisije (CIK) BiH, bit će poznat tek kada bude postignut dogovor o provedbi odluke Ustavnog suda BiH. No, za razliku od stanovnika grada na Neretvi, ostali gradovi u Hercegovini pripremaju se za izbore, a tamošnji glasači imat će pravo da glasaju za promjene. U Hercegovini će biti posebno zanimljiva politička utrka između hrvatskih stranaka, odnosno dva HDZ-a, HSP-a BiH i NSRzB-a. Neizvjesno će biti i u Konjicu i Jablanici, gdje su aktuelni načelnici iz SDA dobili ozbiljne konkurente. Dva HDZ-a zajedničke kandidate imat će samo u Ravnom i Tomislavgradu, dok će u većini drugih općina biti protivnici, a u skoro svim općinama kandidirali su se dosadašnji načelnici. U Stocu je aktuelni načelnik Stjepan Bošković (HDZ BiH) prvi put dobio ozbiljnog protukandidata, Ernesta Đonku, kojeg su zajedno podržali SBB BiH, SDP i SBiH. Mnoge je šokirala činjenica da Đonku nije podržala SDA, niti će ova stranka imati svog kandidata u ovoj hercegovačkoj općini! U Konjicu se očekuju promjene, jer će dosadašnjem načelniku Emiru Bubalu (SDA), koji je osuđen za zloupotrebu položaja i ovlasti, SBB BiH suprotstaviti Mesuda Džajića, a SDP Mirsada Ljeljka. Neizvjesno će biti i u Jablanici, gdje će tamošnji načelnik Salem Dedić (SDA) dobiti protukandidate Šabana Nezirića iz SBB BiH i Semiza Čilića iz SDP-a. U Širokom Brijegu čak četiri kandidata utrkuju se za poziciju načelnika, dosadašnji Miro Kraljević (HDZ BiH), te Dalibor Skoko (HDZ 1990) i Žarko Karačić (NSRzB), ali i jedan nezavisni, i to na iznenađenje mnogih, Dalibor Ravić, portparol Zavoda za zdravstveno osiguranje HNK. I u Čapljini mnogi očekuju zanimljivu utrku. Tu su aktuelnom načelniku Smiljanu Vidiću (HDZ BiH) protivnici Ivan Stojanović (HSP BiH) i Milan Pervan (BNS), dok će Čitlučani moći birati između Ive Jerkića (HDZ BiH) i Pere Barbarića (HKDU). Građani Ljubuškog birat će između četiri kandidata: Nevenka Barbarića (HDZ BiH), Ante Markića (HDZ 1990), Željka Koromana (HPB BiH) i Stanka Primorca Ćane (HSP BiH). Neumljani će, pak, moći glasati samo za aktuelnog načelnika Živka Matuška (HDZ BiH), a u Prozoru/Rami na spisku za načelnika su Ivka Babić (HDZ BiH), Jozo Ivančević (HDZ 1990), Ivan Fofić (HSP BiH) i Almir Muminović (PROBOSNA).
Šumski požari koji danima haraju Bosnom i Hercegovinom već su uništili oko 317 hektara šume. Najkritičnije je u Zeničko-dobojskom kantonu, gdje su evidentirana čak tri velika požara. Samo u ovom kantonu vatrena stihija progutala je oko 200 hektara borove šume, podatak je Civilne uprave FBiH. Pripadnici Civilne zaštite i dobrovoljnih vatrogasnih društava, kao i profesionalni vatrogasci, samo s naprtnjačama na leđima dospijevaju do teško pristupačnog terena koji se danima nalazi u plamenu. Do sada su na području Tuzlanskog kantona u požarima uništena 62 hektara šume, Zapadnohercegovačkom 36 hektara i Unsko-sanskom 10,70 hektara. Kako nam je kazao pomoćnik direktora Civilne zaštite FBiH Mirsad Teskeredžić, prije dva dana izbio je i požar kod Kaknja, ali je lokaliziran. Vatra hara na lokalitetu Velika Maoča (ZDK), gdje se ekipe Šumsko-privrednog društva ZDK teško probijaju do plamene stihije. - Na ovom području gori 30 hektara šume, a već treći dan je aktivan i požar kod Tomislavgrada, gdje je danas (jučer, op. a.) u akciju gašenja vatrene stihije angažiran helikopter Oružanih snaga BiH. Inače, od početka ovog mjeseca zabilježili smo 145 požara na području FBiH, od čega je 121 bio požar na otvorenom - kazao je Teskeredžić, naglašavajući da je uzrok požara najčešće ljudski nemar. Vatra je na planini Bjelašnici kod Sarajeva uništila tri i po hektara šume i prijetila da se proširi i na endemičnu vrstu četinara muniku. Srećom, požar na oko 1.600 metara nadmorske visine jučer je ugasilo 20 pripadnika "Sarajevošuma", kojima su asistirali članovi Dobrovoljnog vatrogasnog društva (DVD) Tarčin. Traktorom, s buradima punim vode i naprtnjačama uspjeli su se približiti požaru svega na četiri kilometra, a onda su, kako nam je ispričao Emin Berilo, referent zaštite od požara u "Sarajevošumama", pješice nastavili strmim terenom do vatre. Radnici šumarije Olovo nadljudskim naporima, tvrde, uspjeli su jučer spriječiti širenje vatre na planini Smolin. Naseljena mjesta za sada nigdje nisu ugrožena. Prema riječima direktora Civilne zaštite RS Milimira Dodera, trenutno nema aktivnih šumskih požara na području RS, ali, ako se nastave vrućine, očekuju da bi moglo biti vatrenih stihija. - Poduzeli smo niz mjera radi bržeg gašenja požara. Izrađeni su planovi na nivou našeg entiteta, a općine su na osnovu njega formulisale operativne planove. Do sada smo imali dva manja požara na području Sokoca i Trebinja, gdje je brzom intervencijom naših i pripadnika vatrogasne brigade ugašena vatra - govori Doder, pozivajući građane na savjesno ponašanje, jer je u oba slučaja ljudski faktor bio uzrok.
Ruski predsjednik Vladimir Putin uručio je ordenje osvajačima zlatnih medalja na Olimpijskim igrama u Londonu i pohvalio učinak ruskih sportista na tom takmičenju. Rusija je pobijedila u 24 discipline i osvojila ukupno 82 odličja u Lonodnu, što je više nego u Pekingu prije četiri godine, ali je prvi put pala na četvrto mjesto na listi osvajača olimpijskih medalja. "Domaći sport elitnog nivoa, koji je prošao kroz težak period prije deset godina, zajedno sa našim zemljom, ponovo je uhvatio zamah", rekao je Putin na prijemu za sportiste. On je dodao da je potrebno postaviti ambiciozne ciljeve i imati velika očekivanja, čak i ako se ona ne ostvare u potpunosti, prenijela je agencija RIA novosti. Putin je rekao da osvajači medalja treba da obiđu ruske škole 1. septembra, na početku školske godine, i opišu đacima svoja iskustva. Putin je dodijelio Oreden zasluga za domovinu četvrte klase ritmičkoj gimnastičarki Nataliji Antjuk i članicama petočlane ekipe sinronizovanog plivanja, koje su odbranile zlatne medalje iz Pekinga. Ordene časti dobili su pobjednica u trci na 400 metara s preponama Natalija Antjuh i kapiten odbojkaške reprezentacije Sergej Tetjuhin. Ostalih 39 osvajača zlatnih medalja odlikovani su Ordenom prijateljstva, za zasluge u jačanju međunarodnih odnosa.
Kada sam, prije tačno mjesec, posjetio BiH, mislio sam da je vaša država u krizi, ali sam se uvjerio da to nije tačno, izjavio je jučer u Dubrovniku za „Dnevni avaz" Miroslav Lajčak, šef diplomatije Slovačke i bivši visoki predstavnik i zvaničnik EU zadužen za regiju. Prema njegovim riječima, tada se susreo s nekoliko političkih lidera te stekao pravi uvid u situaciju. - Moram biti iskren i reći da sam došao u vašu zemlju s informacijom i osjećajem da je na sceni politička kriza. Međutim, nakon svih tih razgovora napustio sam BiH s jednim drugim zaključkom. On glasi da zemlja nije u političkoj krizi, nego da je na sceni normalna promjena političke konfiguracije u BiH - kazao nam je Lajčak govoreći o procesu rekonstrukcije vlasti. Kao dojučerašnji izvršni direktor za Evropu i centralnu Aziju u evropskoj službi za vanjske poslove, Lajčak je s bh. liderima, među kojima su bili predsjednici SDP-a, Saveza za bolju budućnost BiH, HDZ-a BiH te SNSD-a Zlatko Lagumdžija, Fahrudin Radončić, Dragan Čović i Milorad Dodik, otvoreno govorio o pristupu EU unutrašnjim pitanjima u BiH. - Vidio sam da ovi ljudi znaju šta žele da postignu i da znaju kako to da postignu. Jasno im je da će EU te promjene prihvatiti pod uvjetom da se prvo poštuju Ustav i zakoni u BiH. Prihvatit će i pod uvjetom da lideri ne ospore ni ne uspore put BiH ka EU. Zbog svega toga, mislim da ovo što se sada dešava može stvarno pojačati evropski put i ubrzati napredovanje BiH prema EU - rekao je Lajčak. - Sastanak u Briselu je bio dobar upravo zbog toga što je, kao rezultat dijaloga, napravljena Mapa puta. Ta mapa nije bila rezultat nekog diktata EU, nego je odražavala i reakcije političkih lidera i njihovu spremnost da urade određene stvari u utvrđenim rokovima. Mislim da je to glavni pozitivni preokret u BiH! - Dobro je da je domaća politička dinamika diktirana evropskim kalendarom! Dobro je da su zbog toga lideri preuzeli odgovornost. Dobro je da Mapu puta BiH danas piše EU. Vidite, kada sam ja bio visoki predstavnik u BiH, već tada sam govorio da od dva šešira biram upravo ovaj evropski. Dosta ljudi to tada nije shvatilo. Mislili su da se zemlja organizira preko Bonskih ovlasti. Danas to pitanje više ne postoji, nego je svima jasno da su domaći političari oni koji trebaju odlučivati o tome šta je na dnevnom redu političkog života, a ne neko izvana. - Da, to je ključ! EU ne ulazi u unutrašnje prilike BiH i u to ko treba biti u vladi vaše države. Ali bitno je da je vlada proevropska i da poštuje obaveze da vodi zemlju prema EU integracijama. Ja sam često govorio i u prošlosti o tome da obaveze treba ispunjavati, a da pravila ne treba mijenjati. To važi i za BiH i za sve zemlje.
Ovih dana u Beogradu naš umjetnik Nesim Tahirović oprašta se od publike i dugogodišnjih prijatelja na koje je duboki trag ostavila njegova izložba "Prastari simboli mira i tolerancije" koja je protekla dva mjeseca bila postavljena u Istorijskom muzeju Srbije. - Izgrlit ćemo se i izljubiti i nadam se vidjeti na nekim novim, još ljepšim zadacima - kaže ovaj istaknuti likovni umjetnik. Tahirović se u BiH, odnosno u rodnu Tuzlu, nakon skoro tri mjeseca provedena u Beogradu, vraća sretan i ispunjen. - Ja bih za sebe mogao kazati da sam narodni umjetnik, kada radim, pomišljam na sve nas, tako je to neko moje prokletstvo, sam ne mogu nikada da budem i onda sam uvijek s ljudima. O mojoj izložbi u Beogradu napisano je desetak eseja koji su meni lično predati, koji će poslije biti i štampani. Zadovoljan jesam, ali sam u isto vrijeme i tužan jer se rastajem od fine publike, fine izložbe, koja je bila postavljena kao jedna pozorišna scena - ističe Tahirović. I kulturne institucija u Srbiji dale su visoku ocjenu Tahirovićevoj izložbi, koju su ocijenili događajem od regionalnog značaja, a svi mediji dali su veliki prostor našem umjetniku. Podrška iz BiH u realizaciji ove spektakularne izložbe je, kaže Tahirović, izostala. - Iza izložbe je stal samo četvero ljudi, moji sinovi Amel i Amar, moja supruga i ja. Bez njih ove izložbe ne bi bilo jer sam ne mogu. Ja sam već izrađen čovjek, koji radi 12, 15 sati dnevno i duboko sam svjestan tog svog rada, šta radim, šta činim i u koje ime činim - da budemo ljudi. Sramota je da druga zemlja i njeno ministarstvo kulture stane iza ove izložbe, a naše Federalno ministarstvo kulture sa Salmirom Kaplanom na čelu me je čak odbilo kada sam tražio podršku. Ni naša ambasada u Beogradu nije se udostojila da neko dođe na spektakularno otvaranje, onda ne treba pričati u kojoj mi neslozi, neljubavi i nekulturi živimo. Prije rata, kada sam izlagao po bijelom svijetu, uvijek bi došao ambasador ili, u krajnjem slučaju, kulturni ateše i to još s poklonima. Zato, kad govorimo o tom nekom pomirenju, suživotu u regionu, njega nema. To je laž. Svi oni samo vole da se fotografišu, pred kamerama da se rukuju i odašilju vijesti kako nešto rade, a, ustvari, ne rade ništa - utvrdio je Tahirović. Umjetnik je razočaran jer je izostala i podrška njegovog rodnog grada Tuzle, dok mu je Tuzlanski kanton pružio pomoć u realizaciji izložbe. - A toliko su je moji djedovi i očevi zadužili, na kraju krajeva i ja mojim radom, zalaganjem. Pronosio sam ime Tuzle cijelim svijetom. Kad bih mogao, promijenio bih mjesto rođenja, ali znam i naučen sam da sve možeš promijeniti, ali mjesto rođenja ne možeš. Zbog ovakve situacija u Tuzli, jednog jednoumlja, najradije bih rekao da nisam Tuzlak, ali bih tada iznevjerio mrtve koji su taj grad gradili. Iznevjerio bih očeve i djedove. Ne treba zaboraviti da mi je djed bio gradonačelnik i da je od jedne kasabe napravio lijepu varoš. Danas s bolom u srcu gledam kako se sve to rastura - zaključio je Tahirović. Izložba u Istorijskom muzeju Srbije bilo je prvo samostalno predstavljanje Tahirovića u Beogradu iza kojeg je 45 godina duga umjetnička karijera. Njegovih impozantnih 200 radova ostaje u Srbiji jer ga već 21. septembra očekuje nova izložba u Kragujevcu u galeriji Narodnog muzeja, a za maj 2013. zakazano je druženje s publikom u Novom Sadu. - U svim svojim radovima ja nosim sve nas iz BiH. Bili smo veliki mučenici i veliku pažnju smo imali s proteklim ratom i daj Bože da progledamo, da se uputimo na neke nove puteve ljubavi i sloge - kaže Tahirović.
Kada je već politička sudbina BiH takva da se njeni građani, osim de facto, ne mogu i de jure izjašnjavati, bar kao politički Bosanci, onda možda treba krenuti naopačke i početi očitovati glavne antibosance. Uostalom, oni su i najveća prijetnja samom Dejtonu. Zato je i priča o sirijskoj rezoluciji u UN-u, zbog koje se traži ostavka bh. ministra vanjskih poslova, samo ledeni prag i poput snijega koji pada da zvjerka otkrije svoj trag! Promašaj je i kritizirati jednog medijski izdvojenog političara ili ponajviše drugu, nešto manju "polovinu" Bosne. Ne ide to više, bez obzira što to entitetsko ime (RS), nažalost, ostaje poput ratnog pokliča za sve one kojima je ekskluzivna nacionalna politika s predznakom "srpska" pobila ili rastjerala bosanske familije od Amerike do Australije. No, ima smisla i potrebe kritizirati onu velikodržavnu antibosansku politiku koja je još protiv svakog normalnog evropskog koncepta BiH. Sve je opet u kontekstu jedne stare analize Vijeća za međunarodne odnose iz Njujorka (Council for Foreigin Relations) pod nazivom "Smrt Dejtona" ("Death of Dayton"). U njoj je 2009. predviđeno da će se sve ovo događati zbog "dejtonskih defekata". Opet, korištenje tih dejtonskih defekata postalo je uža specijalnost domaćih političara - u svoju korist i na štetu građana. I više od toga - to je sada izravno usmjereno protiv Dejtonskog sporazuma kao regionalnog pakta kolektivne sigurnosti! Otud je i ovo ad hoc "sirijsko" guranje BiH s NATO kolosijeka prioritet br. 1 očito ujedinjenoj antibosanskoj koaliciji. Uostalom, članstvo BiH u NATO-u izvjesnije je i svakako bliže od dalekog članstva u EU. Ulazak BiH u NATO Banja Luka vidi kao najveću opasnost za svoje aspiracije i ekskluzivističke ciljeve. Zaista, opet je na potezu Amerika! Kad BiH već nema izrasle političare na vlasti, najveća, a neki misle još i jedina garancija da se ne dogodi i obnavljanje sukoba, upravo je prisustvo NATO-a u regionu. No, trajnija garancija od toga je prijem BiH u NATO savez. Neprihvatljiva je zato ova kupovina vremena kroz "suspenziju pregovora o vojnoj državnoj imovini", makar to bio i dio šarolikog predizbornog folklora. Ako se do 1. septembra osujeti priključenje BiH Akcijskom planu (MAP) NATO-a, kako je to u maju planirano na samitu Sjevernoatlantskog vojnog saveza u Čikagu, onda je to protivdejtonsko djelovanje najgore vrste. A od toga datuma više se neće moći generalizirati kako (cijela) BiH zaostaje u ispunjavanju euroatlantskih reformi, jer NATO kočničari, ti notorni antibosanci imaju svoje ime i prezime. Čini se da gospoda iz Banje Luke i vlasnici sarajevskih, a u biti sitnošićardžijskih sinekura, u ovaj bosanski sigurnosni vakuum prosipaju onoliko političke vatre i općeg haosa koliko, u odsustvu jače zapadne probosanske politike, vide da mogu. Beograd i Moskva upravo kao da računaju na to. Sve je to i zbog toga što Bosna još nema pravo na svoje Bosance!
Šteta od nevremena koje je proteklih nedjelja pogodilo Austriju procjenjuje se na oko 90 miliona eura. Zbog jake oluje i kiše koje nedjeljama izazivaju poplave i odrone širom zemlje poljoprivredna komora Austrije dobila je proteklih nedjelja više od 10.000 prijava štete. Zbog ogromnih količina padavina koje su u pojedinim dijelovima Austrije iznosile i 117 litara po kvadratnom metru velika šteta nanesena je na oko 185.000 hektara obradive zemlje. Procjenjuje se da će ove godine zbog grada biti umanjen rod kajsija i jagoda za 70 odsto, a vinove loze rod će biti manji za 30 odsto. Materijalna šteta koju je grad napravio u poljoprivredi procjenjuje se na 33 miliona eura. U poređenju sa prošlom godinom, procjenjuje se da je šteta po agrar od vremenskih nepogoda povećana za 85 odsto. Ukupna šeta, ne samo od grada, već i od mraza i suše ogromna je po poljoprivrednike u austrijskoj pokrajini Donja Austrija i procenjuje se na oko 40 miliona eura. Nevrijeme je uticalo i na rod pšenice. U Donjoj Austriji izgubljeno je 725.000 tona pšenice, u Beču čak više od 90 odsto, a u Gornjoj Austriji 430.000 tona. Na drugoj strani opštine će morati da potroše oko 30 miliona eura na popravkama na putevima, mostovima i drugim infrastrukturnim objektima usljed nevremena.
Do kraja godine bit će završena izgradnja sarajevske zaobilaznice na dijelu koridora 5C od Jošanice do Butila. Zaobilaznica će, konačno, biti kompletirana i puštena u funkciju najdalje do kraja 2014. godine, kada bude završen preostali dio od Butila do Vlakova. Ekipa "Dnevnog avaza" obišla je kompletno gradilište, od Vogošćanske do velike petlje u Butilama. Na nekoliko lokacija zatekli smo građevinare firme "Strabag" i ostalih izvođača kako prave konstrukcije vijadukta na ulazu u tunel na zaobilaznici, asfaltiraju već sagrađenu trasu, ugrađuju hidroizolaciju, sistem za odvodnju vode... Najživlje je bilo na dijelu autoputa duž naselja Reljevo i Dobroševići, gdje su radnici ugrađivali asfalt. Dok su na više od 30 stepeni Celzijevih izlijevali i valjali vreli asfalt, ispričali su nam da nije nimalo lako, ali i pored svega rade punom parom i bez prekida. Iz preduzeća "Ceste Federacije BiH", u čijoj je nadležnosti LOT 1, odnosno dio od Jošanice do Butila, kazali su nam da su do sada izgradili nadvožnjak u Reljevu i pristupne ceste do njega, servisni podvožnjak... - Nastavljena je izgradnja desnog vijadukta Oštrik kao posljednjeg objekta na ovom LOT-u zaobilaznice. U toku je ugradnja kolovozne konstrukcije u tunelima i na cijeloj trasi, podzemnih instalacija, signalizacije... Rok za završetak dijela od Jošanice do Butila te velike petlje na ovoj lokaciji je 31. oktobar. Ova dionica koštat će oko 33.000.000 KM - kazali su nam iz "Cesta FBiH". U nadležnosti preduzeća "Autoceste FBiH", kako nam je kazao direktor Ensad Karić, jeste dionica od Butila do Vlakova. Prema njegovim riječima, Vlada Federacije BiH donijela je u februaru odluku da taj dio, umjesto "Cesta", grade "Autoceste FBiH". - U toku je eksproprijacija zamljišta na trasi, za što je predviđeno 20.000.000 KM. Već smo podnijeli zahtjev za građevinske dozvole, a nakon što bude izabran izvođač predviđeni rok radova je 12 mjeseci. Cijena još nije definirana, a mi smo preuzeli odgovornost da osiguramo novac za izgradnju - istaknuo je Karić. Kada bude završena i puštena u saobraćaj, oni koji budu putovali sa sjevera ka jugu, a ne budu željeli ulaziti u Sarajevo, gradske gužve moći će izbjeći vozeći se upravo sarajevskom zaobilaznicom. Most u Reljevu je završen i već ga koriste mještani ovog i naselja Dobroševići, Rječica... Odnedavno je preko mosta pušten i saobraćaj, a stari i dotrajali most je zatvoren.
Direktor Uprave za indirektno oporezivanje (UIO) BiH Miro Džakula potvrdio je za "Dnevni avaz" da bi se na sjednici Upravnog odbora ove institucije krajem avgusta trebalo razgovarati o nizu pitanja kako bi se u suštini redefinirao rad UIO. Džakula je istakao da je delegirao više pitanja koja tište proces naplate PDV-a, kako bi se efikasnije naplatio dug od 273 miliona maraka, koliko on trenutno zvanično iznosi. - Treba ići u izmjene zakonske regulative, i to po više osnova. Svakako, predložili smo izmjene Zakona postupku indirektog oporezivanja, gdje bismo omogućili uvid javnosti u spisak svih dužnika. Nadalje, tražit ćemo da se skrati cijeli proces naplate PDV-a, i to od samog utvrđivanja do konačne naplate poreza - kazao nam je Džakula. Na naš upit da prokomentira trenutnu zakonsku regulativu, prema kojoj se onima koji duguju milionske sume UIOBiH praktično omogućava da gomilaju dugove, Džakula je rekao da je potrebno dosta toga promijeniti, od redefiniranja pojmova obveznika do efikasnijeg suzbijanja fiktivnih prometa. Navodi da zbog svega toga treba mijenati i Zakon o PDV-u BiH te pripadajuće pravilnike. - Ovo su zakoni koji su rađeni još 2004. godine. Prošlo je, dakle, osam godina, a mnogo toga se u praksi promijenilo. Mi moramo ići efikasnije u naplatu dugova. Moramo naplatiti svaki fening duga - naglasio je Džakula. Direktor UIOBiH najavio je i sistematizaciju radnih mjesta u ovoj instituciju, što je posebno zanimljivo s obzirom na to da su se u javnosti pojavile informacije da određeni službenici u Upravi već duže rade za tajkune poput Selimovića, koji državi duguju rekordne iznose. - Podržavam stav da javnost ima uvid u rad ove institucije, i to u svakom njenom segmentu. Svaki djelatnik u UIO mora biti svjestan svoje pozicije i svoje odgovornosti za posao, počevši od mene pa do službenika na carini. Moram naglasiti da su se dolaskom ministra finansija i trezora BiH Nikole Špirića na čelo Upravnog odbora UIOBiH mnoge stvari pokrenule. Radi se ubrzano - kazao nam je Džakula.
Izjave predsjednika Republike Srpske Milorada Dodika nekako dođu kao kad slušate vergl - nakon izvjesnog vremena počne nervirati jednoličnost tona i stalno ista melodija, a poslije toga čovjek jednostavno zagluši, kazala je danas u izjavi za Fenu ekonomska analitičarka Svetlana Cenić komentirajući poslednje antidržavne izjave Dodika. Pojasnila je da njemu nije ostalo ništa da priča jer se radi o čovjeku čiji je imovinski karton svakim danom deblji na uštrb naroda kojeg, kao, štiti, a služi se već krajnje izlizanom pričom o zloj Federaciji, majci Srbiji i tetki Rusiji, BiH kao okovu i neželjenom braku...i tako ukrug "vrti, da ne kažem vergla, tu priču s ambicijom da postane regionalni srpski lider ne bi li izbjegao ili prolongirao dan kada će ga narod vijati po ulicama kad spozna koliko mu je narasla imovina dok im je prosipao priču kako ih štiti". Podsjeća i da Federacija BiH Dodiku nije bila inostranstvo onda kada su ga "kao kralja dočekivali i karijeru mu gradili. Zato on odmah i napadne svakog Srbina koga u Federaciji dobro dočekaju ili iskažu simpatije. Jednostavno, toliko loše vlada da, jednako kao i Slobodan Milošević, režira na sve strane igrokaze o ugroženosti i svojoj uspješnosti". Predsjednik SNSD-a i Republike Srpske Milorad Dodik kazao je u sinoćnjem intervju za RTRS, između ostaloga, da BiH niti Federacija BiH ne mogu opstati te da je BiH okov za RS, ali i da bi trebalo razgovarati o zajedničkoj politici srpskog naroda u regionu, jer za njega ne postoje bosanski, crnogorski ili hrvatski Srbi.
Na koncertu Marka Perkovića Thompsona na proslavi Dana pobjede Hrvatske i obilježavanju godišnjice akcije "Oluja" 5. avgusta u Čavoglavama gost je bio i Željko Bebek. Uprvo je nastup legendarnog Bebeka na manifestaciji koja je ranije kritizirana zbog nacionalizma, ustaških simbola i pokliča, izazvao čuđenje u javnosti pa je malo onih koji se nisu zapitali otkud Bebek tamo. Mnogima ga je bilo teško povezati s tom pričom. Bebeka smo pronašli na njegovoj jahti "Pahuljica" u blizini Rogoznice i on je veoma otvoreno govorio o onome što zanima javnost. - Postoji i opcija pučke zabave. Na jednu stranu jedna ekipa, a na drugu druga. Svi slave isto - Dan pobjede. Posebno zato što je ta priredba potpuno promijenjena u odnosu na prijašnja vremena. Sada je to zaista pučka zabava, na koju ljudi dolaze da proslave "Oluju" bez ikakvog znakovlja. Baš je moj dolazak tamo doprinio tome da se slika te proslave promijeni. Ne samo ja, tamo je nastupio i rok bend "Opća opasnost". Niti oni niti ja nemamo pjesme koje bi na bilo koji način bile povezane s drugim temama osim onim čime se bavimo cijeli život - rekao je jučer Bebek. Složio se s nama da "Opća opasnost" nije ni blizu poznata kao on te da svaki njegov korak ima težinu. - Naravno, moj nastup tamo ima težinu. Upravo takvu težinu da se slika malo promijeni, da je to, zapravo, zabava naroda koji se voli okupiti na mjestu koje na nekakav način obilježava ratna vremena i na određeni način pobjedu. Tih vremena se ne možemo i ne trebamo odricati - ističe rok legenda. Komentirajući činjenicu da Thompson godinama izaziva kontroverze, Bebek kaže kako je novija historija povezana s raznim kontroverzama. - No, vrijeme je doprinijelo tome da se stvari mijenjaju na najbolje moguće - dodaje ovaj pjevač. Bebek je pred skoro 100.000 ljudi u Čavoglavama pjevao "Selmu", "Loše vino", "Sanjao sam noćas da te nemam", "Tako ti je, mala moja, kad ljubi Bosanac", "Sinoć sam pola kafane popio"... - Kaže se: "Šta ti u kafani ponude, to pojedeš i popiješ." Dakle, kada si na jelovniku imao Bebeka, onda znaj da ćeš popiti "Selmu" i "Bosanca" - poručuje Bebek. Nakon što je Bebek konstatirao da je Thompson, pozvavši njega, pokazao, zapravo, da je manifestacija u Čavoglavama uveliko promijenjena, upitali smo ga smatra li da se Thompson na taj način pokušao odmakunuti od nacionalizma. - Da nije mene zvao, vjerovatno bi ta cijela stvar imala istu percepciju kao i prije. Nije u pitanju nacionalizam, ja bih to prije nazvao patriotizmom. U njemu postoje određeni simboli koji se ne mogu povezati sa patriotizmom nego više s nacionalizmima, ali sukobi se ne bi mogli riješti, kad već nastanu, bez upotrebe simbola - smatra Bebek. - Ako Dan pobjede narod razumije tako da mu je Thompson bliži od bilo koje vrste politike, onda to tako treba razumjeti, koliko god se to nekome sviđalo ili ne. Dan pobjede svako ima pravo slaviti i takvoj priredbi se ne treba baš gledati u zube. U Sarajevu se 6. april obilježava dvostruko - kao Dan pobjede iz onog rata i kao početak ovog rata i opsade Sarajeva. A u vrijeme opsade i sami znamo da ni unutra nije bilo sve dobro. Ali, ne možemo tome gledati u zube, jer znamo da su se ljudi borili za opstanak. Ista stvar, samo nešto prije, zahvatila je Hrvatsku. Priča je ista, samo se junaci zovu drugačijim imenima - kazao je Bebek.
Ministri finansija zemalja članica Evropske unije sljedeći će sedmice razmatrati zahtjeve za finansijsku pomoć Španiji i Kipru te provedbu programa pomoći koji je odobren Grčkoj. U ponedjeljak popodne sastaje se eurogrupa - ministri finansija 17 zemalja eurozone. U utorak se sastaju ministri finansija svih 27 zemalja članica u okviru Vijeća za ekonomske i finansijske poslove (ECOFIN). Na dnevnom redu je rasprava o finansijskoj pomoći za Španiju i Kipar. Obje zemlje zatražile su pomoć iz evropskih kriznih fondova zbog poteškoća u bankarskom sistemu. S dobivenim novcem dokapitalizirat će svoje banke kako bi sačuvali stabilnost finanijskog sistema. Raspravljat će se također i o Grčkoj, čija vlada traži da joj se omogući dulje razdoblje za ispunjavanje ciljeva dogovorenih u sklopu paketa finansijske pomoći. Ministri zemalja članica eurozone trebali bi dati još jedan mandat luksemburškom premijeru Jean-Claude Junckeru na čelu eurogrupe. Povjerenica za istraživanje, inovacije i nauku Maire Geoghegan-Quinn objavit će u ponedjeljak početak programa za prijavu projekata za čistu energiju i održivo korištenje vode. Za projekte takve vrste namijenjeno je osam milijardi eura iz Sedmog okvirnog programa za istraživanje i razvoj. U proračunskom razdoblju 2007-2013. za Sedmi okvirni program ukupno je namijenjeno 55 milijardi eura. Komisija će u srijedu objaviti prijedlog direktive, kojom bi se trebala regulirati naplata za izvođenje glazbenih djela. Predsjednik Evropskog vijeća Herman Van Rompuy i predsjednik Komisije Jose Manuel Barroso sastat će se u četvrtak s vjerskim čelnicima. Tema razgovora je solidarnost među generacijama i demografski izazovi u Evropi. U Evropskom parlamentu na nivou parlamentranih odbora, ministri kiparske vlade, koja u ovom polugodištu predsjedava Vijećem EU-a, predstavljat će prioritete predsjedništva u svojim resorima.
U Domu sindikata za danas u devet sati zakazan je sastanak na kojem će jedina tema biti situacija u GRAS-u nakon ostavke direktora Harisa Kadića i najavljene dodjele linija "Centrotransu". Kako je "Avazu" ranije potvrđeno, o problemima preduzeća razgovarat će predstavnici Sindikata GRAS-a, članovi NO i Skupštine preduzeća s premijerom Vlade Fikretom Musićem i ministrom saobraćaja Harisom Lulićem. Ovu informaciju jučer nam je potvrdio i predsjednik Sindikata komunalne privrede u GRAS-u Adnan Himzanija, koji je najavio da će radnici Vladi KS predstaviti svoje zahtjeve. S druge strane, činjenica je da je situacija u GRAS-u alarmantna, ne samo zbog ostavke direktora nego i zbog velikih gubitaka u poslovanju. Preduzeće je u takvoj situaciji da je vrijednost kapitala jednaka ukupnim gubicima. Ekonomski stručnjak Duljko Hasić kazao nam da je takvo stanje nepodnošljivo te da je, u situaciji kada firma bilježi enormne gubitke koji su "pojeli" ukupnu njenu vrijednost, neminovan stečaj. - Međutim, u slučaju GRAS-a vlastima se pruža mogućnost da suštinsku uđu u rješavanje ovoga problema, jer je u pitanju obavljanje javne funkcije prijevoza bez koje se ne može. Zato Vlada može pokrenuti postupak restrukturiranja preduzeća u stečaju - kazao je Hasić. Prema njegovim riječima, to je proces sveobuhvatnih revizija, sanacija poslovanja, analiza rezultata... No, Hasić ističe da je to vrlo kompleksan posao s ekonomskog i pravnog aspekta. - U tom slučaju potrebno je donositi izuzetno osjetljive odluke nakon kojih bi bio osmišljen novi koncept poslovanja u kojem bi buduća firma uspješno radila. Rješenje problema GRAS-a nije u likvidaciji preduzeća, već u zadržavanju radnih mjesta i ostalih kapaciteta. Nakon restrukturiranja preduzeće se ne bi dalje zaduživalo, a ispunjavalo bi očekivanja građana - potcrtao je Hasić. - Vlada KS mogla bi angažirati stručnu osobu ili nekoliko njih u službi spašavanja sistema koji više ne funkcionira. GRAS može sanirati struka, a ne kadrovi koji dolaze po stranačkoj liniji - istaknuo je Hasić.
Požari širom Bosne i Hercegovine i dalje ne jenjavaju. Stanje na područjima zahvaćenim požarima je nepromijenjeno, dok je stanje u Konjicu je alarmantno, javljaju reporteri agencije Anadolija (AA) s lica mjesta. „Jučer poslijepodne i sinoć situacija je bila katastrofalna. Vatra se proširila, zavladala je panika. Čitavu noć smo gasili požar, i nismo uspjeli da ga ugasimo“, kazao je u razgovoru za AA pomoćnik načelnika za civilnu zaštitu i vatrogastvo Općine Konjic Husein Hodžić. U akciji gašenja požara jutros su mobilizirane sve snage sa lokalnog nivoa. Kako ističe Hodžić, na terenu se sada nalazi približno 100 ljudi. Pripadnici Oružanih snaga BiH (OSBiH), šumarski radnici, cijela vatrogasna jedinica, lovci, planinari i građani nalaze se na terenu i pokušavaju staviti požar pod kontrolu. „Situacija je loša. I sinoć je bila loša. Želimo preduprijediti požar i vjetar. Ja se iskreno nadam da ćemo uskoro ugasiti opožarena mjesta“, tvrdi Hodžić. Na području Podveležja i Grabovice vatra se i dalje širi uprkos velikim naporima vatrogasaca da ugase požar. "Ipak, kuće, objekti i stanovništvo nisu ugroženi. Ministarstvo sigurnosti sinoć je dobilo obavijest sa područja Hercegovačko-neretvanskog kantona da nema potrebe za djelovanjem helikoptera u tom regionu, te smo isti premjestili u Konjic“, rekao je u izjavi za AA šef Odsjeka za zaštitu i spašavanje pri Ministarstvu sigurnosti BiH Idriz Brković. Kada je u pitanju općina Konjic, Brković navodi kako je situacija u toku protekle noći bila dramatična. „U Konjicu je noćas bilo dramatično, dva velika šumska požara i dalje su aktivna u mjestu Spiljani i Ljuta, odmah uz regionalni put Konjic-Glavatićevo. Na području Spiljana vatra je došla na 50 metara od rijeke Ljute i postrojenja za napajanje vodom grada. Također, spustila se do prvih kuća na području Gornje Ljute“, rekao je Brković, istakavši da je zavladala panika, ali da stanovništvo nije evakuriano. Brković je dodao da helikopter OSBiH djeluje na području Konjica od jutros. Povrijeđen je dobrovoljac koji je učestvovao u gašenju. On je tokom gašenja zadobio prijelom noge i trenutno se nalazi u Mostaru u bolnici. „EUFOR nas je jučer obavijestio da oni ne mogu djelovati u toku današnjeg i sutrašnjeg dana. Mi se nadamo da neće biti potrebe za njihovim djelovanjem. U masovnoj akciji koja je u toku u Konjicu, nadamo se da će požar biti stavljen pod kontrolu. Ukoliko to ne bude slučaj, Ministarstvo sigurnosti juče je uputilo zahtjev EUFOR-u da i u predstojećim danima pomogne oko gašenja požara na području BiH“, naglasio je Brković.
Naše tijelo premreženo je limfnim sistemom, sitnim cijevčicama i žilicama koje filtriraju tvari koje prolaze kroz tijelo i izlučuju one loše. Na taj način tijelo se rješava suvišnih tvari i održava se čistim. Međutim, naučnike je sve do danas opterećivalo pitanje o tome kako se pročišćava mozak koji je zapravo mala, zatvorena jedinica. Upravo zbog toga istraživači sa University of Rochester Medical Center izvršili su nekoliko istraživanja na miševima pomoću kojih su željeli otkriti kako se njihov mozak rješava "otpada". Istraživanja su pokazala da mozak ima neku vrstu "odvodnog sistema" koji pumpa tečnost sa otpadnim tvarima uz krvne žile po kojima one dolaze u ostatak tijela premrežen limfnim sistemom. Istraživači su posmatrali protok tekućina po mozgu korištenjem radioaktivnih obilježivača. Vidjeli su da mozak miševa ima izvanstanični prostor kroz koji teče cerebrospinalna tekućina kako bi se riješila "otpada". Bez tog izvanstaničnog prostora čišćenje mozga usporeno je za 70 posto. Izvanredno je to otkriće koje bi mogli značajno pomoći izlječenju Alzheimerove i Parkinsonove bolesti s obzirom da Alzheimerovu bolest uzrokuje usporeno izlučivanje amyloid proteina koji se takođe iz mozga izbacuje putem "odvodnog sistema" mozga.
Video u kojem njujorški policajci na East Villeageu iz pištolja pucaju na psa potresao je američku javnost. Snimak pokazuje onesviještenog vlasnika psa kojem prilaze policajci, prije nego li pas Star agresivno reaguje na jednu prolaznicu. Pas se nakon toga okreće i kreće prema jednom od policajaca koji prestrašen ispaljuje dva metka i ranjava životinju koja, boreći se za život, počinje trzati se na cesti. - Policajci su govorili okupljenim ljudima da se maknu, ali gospođa koja je stajala iza onesvještenog muškarca približila se preblizu, pa je pas reagirao, rekao je jedan od svjedoka za Gothamist. Johnny Rodriguez i još troje osoba upozorili su policajce da čovjek u nesvijesti leži na cesti. Vidjeli su da je dobio napad, te se grčio i tresao na tlu. - Policajci su se pokušali približiti unesrećenom vlasniku, ali pas to nije dopuštao. Upozorio sam ih da pas reži na njih, ali bilo je prekasno, rekao je Rodriguez. Nakon pucnjeva, čule su se zgrožene reakcije okupljenih upućene hladnokrvnim policajcima. Ipak cijela priča nema tužan završetak pošto je pas preživio, dok se identitet njegovog vlasnika i dalje ne zna i pretpostavlja se da se radi o skitnici iz Poljske. Iako neki od svjedoka govore da su se policajci pokušali odbraniti od agresivne životinje, drugi ih optužuju se upotrebu pretjerane sile. Aida Feliciano, koja živi u susjedstvu, za New York Daily News je kazala da su policajci udarili onesviještenog muškarca, što je uzrokovalo da njegov pas postane odbrambeno nastrojen. - Umjesto da su pozvali hitnu, oni su ga počeli udarat, rekla je Feliciano. Ova mučna scena se desila u blizini Times Squarea gdje je prije nekoliko dana policija ubila poludjelog muškarca koji je hodao po cesti i prijetio nožem.
- Više od milion ljudi je interno raseljeno i pogođeno totalnom oskudicom. Vjerovatno je za još milion ljudi hitno potrebna humanitarna pomoć zbog sve većeg uticaja krize na ekonomiju i zarade, rekla je ona novinarima u Damasku. Amos je navela da agencije UN-a u Siriji i njihovi lokalni partneri ne mogu sami da izađu na kraj s humanitarnom krizom i da će ona nastaviti da lobira kod sirijskih vlasti da odobre dolazak većeg broja humaniranih radnika i nevladinih organizacija čemu se Damask protivi, prenosi AFP. - Sirijska vlada strahuje da će pomoć stići do, po njihovim riječima, oružanih grupa ili terorista. To pitanje mi je postavio svaki ministar s kojim sam razgovarala, rekla je Amos. - Nastaviću da tražim od vlade da bude fleksibilnija kada je riječ o humanitarnim operacijama. Nema razloga da Sirijci ne dobiju najveću pomoć koja je moguća, rekla je ona. Sirijska opservatorija za ljudska prava navela je da je u današnjim sukobima u Halepu poginulo 18 civila i osam vojnika što čini da današnji bilans žrtava iznosi zasad 34. U Siriji je od početka pobune protiv režima predsjednika Bašara al-Asada u martu prošle godine poginulo više od 23.000 osoba, saopćila je ova organizacija sa sjedištem u Londonu.
Ulica Adema Buča, koja vodi do glavne gradske deponije u Buča Potoku, već nekoliko godina je u veoma lošem stanju. Zbog svakodnevnog prolaska natovarenih kamiona koji odvoze smeće na odlagalište i neredovnog održavanja asfalt je pun ogromnih rupa i oštećenja. Stanovnici ovog naselja žale se i na dotrajale vodovodne i kanalizacione cijevi, zbog čega se voda svakodnevno slijeva niz ulicu. U ništa boljem stanju nisu ni trotoari, kojih na jednom dijelu ulice uopće i nema, zbog čega su ugroženi životi pješaka, posebno djece koja pješače do obližnje škole. Zbog nemara nadležnih stanovnici ovog dijela Novog Grada strahuju da će ulica u ovakvom stanju dočekati i zimu. Siti su, kažu, i obećanja iz preduzeća "Vodovod i kanalizacija", Općine i Direkcije za ceste KS da će uskoro početi zamjena vodovodnih cijevi na jednom dijelu ulice i postavljanje novog asfalta. - Građevinska sezona samo što nije završena. Očigledno čekaju izbore pa da onda počnu nešto raditi. Obnova jednog dijela ulice nama ništa ne znači jer je kompletna uništena - kaže stanar Mirza Čekić. Iz ViK-a kažu da će se raditi obnova samo na potezu od firme "Zrak" do ulice Vladimira Preloga. Radove će finansirati iz sredstava zajma IBRD Svjetske banke.
Pet vojnih helikoptera Mi-24 vrijednih oko 2,5 miliona maraka, koje je Armija RBiH kupila još 1995. godine, nikada nisu stigli u BiH i već 17 godina nalaze se uskladišteni u Turskoj, potvrđeno je našem listu u institucijama BiH. U dopisu koji je u avgustu 2007. uputio Vladi FBiH tadašnji ministar odbrane BiH Selmo Cikotić zatražio je da pitanje preuzimanja helikoptera bude uvršteno u dnevni red prve iduće sjednice Federalne vlade. No, kako nam je jučer u Vladi FBiH potvrđeno, tačno je da je dopis stigao na adresu ove institucije, ali je on odmah proslijeđen Službi za zajedničke poslove FBiH. - Utvrđeno je da sva nepokretna vojna imovina pripada državi te da ti helikopteri pripadaju Ministarstvu odbrane BiH, koje je zaduženo da nastavi pregovore s Republikom Turskom. Dalje nam nije poznato šta je bilo s helikopterima. Sadašnjem sazivu Vlade niko se nije obraćao u vezi s tim. Mi ćemo uputiti dopise prema MOBiH da vidimo gdje su oni završili - rečeno nam je iz Vlade FBiH. S druge strane, Mirko Okolić, pomoćnik ministra odbrane BiH, kaže da je to ministarstvo sve ove godine helikoptere vodilo kao tehnološki višak te da "određenim strujama" nije bilo interesa da se oni uvezu. - O tome niko ništa nije ni znao dok se nije oglasila Turska ambasada u BiH još 2007. godine. Oni su tražili da se helikopteri preuzmu. Mi znamo da se radi o polovnim helikopterima koje je kupila tadašnja vlada BiH. Ne znamo ni isplati li se uopće da ih uvozimo. Nisu u kakvom stanju - kaže Okolić.
Odbijanje makedonskog zahtjeva za članstvo u NATO-u na majskom samitu u Čikagu i blokada na putu ka integracijama u EU zbog grčkog veta, ubijedili su vladu Nikole Gruevskog da mora pronaći nove partnere. Promjena vlasti bez promjene strukture i načina vladanja bila je 1990. godine prevara naroda, a zatim postala konstanta vladavine onih koji su tada osvojili vlast. Političari su i na izvoru i na ušću velike rijeke novca koja protječe kroz lobiranje, taj ušminkani izraz za najobičniju korupciju. Ulazak BiH u NATO Banja Luka vidi kao najveću opasnost za svoje aspiracije i ekskluzivističke ciljeve. Zaista, opet je na potezu Amerika. Ako nema Bosne, onda bi gomila tvojih velikih svetosavskih istomišljenika i jahača nebeskog naroda morala uz dva dobra svjedoka poništiti svoj zavičajni rodni list. I džaba, opet će za sviju biti Bosanci koliko god se oni upinjali da se groze svog bosanskog porijekla i materine kolijevke. I Rusija i Kina imaju strateške ambicije prema Evropi, ali se njihovi ciljevi razlikuju. Biti iskren i pošten, to se po stoti put potvrđuje u slučaju stranački odmetnutog Komšića, ništa još ne znači u politici - treba nešto i znati... . Da su revizori u Njemačkoj dali negativan izvještaj tamošnjem telekomu, po kratkom postupku bi došlo do smjene uprave, a u preduzeće bi upali istražni organi i inspektori .
Bivši oficiri Centralne informativne agencije (CIA) i specijalnih snaga vojske SAD optužili su predsjednika Baraka Obamu da je dozvolio objavljivanje informacija o akciji koja se završila ubistvom Osame bin Ladena i drugim tajnim operacijama. Na sajt grupe bivših tajnih agenata i vojnika (Special Operations Opsec Education Fund) postavljen je 20-minutni snimak sa kritikama koje je ranije iznio predsjednički kandidat republikanaca Mit Romni. U snimku se Bijeloj kući zamjera što je objavila tajne informacije kako bi istakla Obamine rezultate na predsjedničkoj funkciji, ne vodeći računa o bezbjednosti tajnih agenata i američkih vojnika. Bivši agenti i vojnici optužuju Obamu da je požurio sa objavljivanjem detalja o akciji protiv Bin Ladena, umjesto da sačeka i "u potpunosti iskoristi informacije" otkrivene tokom te operacije u Pakistanu. Obama je u više navrata demantovao da Bijela kuća stoji iza curenja informacija. Obamin izborni tim uporedio je te napade sa onima uperenim protiv kandidata demokrata Džona Kerija u predsjedničkoj kampanji 2004. "Republikanci pribjegavaju toj staroj taktici pošto je Mit Romni u oblasti spoljne politike i nacionalne bezbjednosti ponudio samo nesmotrenu retoriku", rekao je portparol Obaminog tima Ben LaBolt.
Edin Smajić, 28-godišnji Tuzlak, student Ekonomskog fakulteta, zaposlen u administrativnoj službi Univerzitetsko-kliničkog centra (UKC), prvi je tuzlanski hafiz nakon čak 80 godina. Tačno osam decenija trebalo je da prođe da grad soli za hafiza dobije rođenog Tuzlaka. - Interesantno je da ja uopće nisam završio vjerske škole. Dakle, nisam išao u medresu, niti na Fakultet islamskih nauka (FIN). Međutim, s obzirom na to da sam iz tradicionalne islamske porodice, odmalena sam bio posvećen vjeri, zajedno sa svojim djedom i babom - priča nam hafiz Smajić. Kaže da je za ramazan u jesen 2004. i 2005. tokom jacija i teravih-namaza u Vikaljskoj džamiji u tuzlanskom naselju Mosnik osjetio želju i volju da se još više posveti vjeri i izučavanju Kur'ana. - Presudan utjecaj na mene tada je imao hafiz Sabahudin ef. Skejić, koji je u to vrijeme bio imam u Vikaljskoj džamiji. Njegove teravije predstavljale su podstrek za mene. Tokom tri godine, od 2006. do 2009., svakodnevno sam kod hafiza ef. Skejića, sadašnjeg imama u Šarenoj džamiji, učio stranice Kur'ana. Moja hafiska dova proučena je u tuzlanskoj Šarenoj džamiji u ljeto 2006.- naglašava hafiz Smajić. Ponosan je što je jedan od čuvara Kur'ana i da se to ispunjenje u srcu ne može uporediti ni s jednom ovozemaljskom radošću. - Kur'an je sačuvan na papiru, ali se on prije svega čuva i nosi u prsima i ljudskim srcima. Objavljeni ajeti sačuvani su i zapisani zahvaljujući hafizima - dodaje Smajić. Mjesec ramazana, ibadeta i posta provodi u krugu porodice. Svakodnevno u Čaršijskoj džamiji nakon ikindije, uz još nekoliko hafiza, uči Kur'an na hafiskim mukabelama. Šarena džamija jedina je u Tuzli i jedna od rijetkih u Bosni koja ima hatma teraviju. - Iskreno ću vam reći da mi je srce puno radosti kada iz noći u noć na hatma teravijama vidim dosta mladih ljudi. Svim mladima, s obzirom na to da sam i sam mlad, poručujem da se okrenu vjeri. U vjeri nikada nema gubitka. To je posebno važno za mlade jer moramo biti svjesni da živimo u teškom vremenu. A vjera i džemat svakog čovjeka, bez sumnje, mogu uputiti na pravi put - poručuje hafiz Edin Smajić.
Bivši italijanski premijer Silvio Berlusconi sprema se za veliki politički povratak i kandidovat će se za premijera na opštim izborima iduće godine, prenio je danas italijanski list "Corriere della Sera". List navodi da se 75-godišnji Berlusconi odlučio na ovaj korak zbog provedenih anketa koje pokazuju da će njegova konzervativna partija "Narod slobode" izgubiti na izborima ukoliko on ne bude kandidat za premijera. Dnevni list "Corriere della Sera", jedan od najrespektabilnijih listova u Italiji, poziva se na neimenovane izvore i navodi da je izvještaj "ekskluzivan". Berlusconi, koji je sa mjesta premijera otišao u novembru prošle godine zbog nekoliko seks skandala i najvišeg stepena zaduženja Italije, još se nije oglasio povodom medijskih napisa. Angelino Alfano, čelnik partije "Narod slobode" koga je sam Berlusconi predložio kao kandidata za premijera na opštim izborima, navodno je potvrdio izvještaj lista. "Mnogi su Berlusconiju predložili da se ponovo kandiduje, i ja vjerujem da će pristati", rekao je Alfano. Sadašnji italijanski premijer Mario Monti, koji je preuzeo ovu funkciju nakon Berlusconijeve ostavke, neće moći da ostane na vlasti poslije 2013. godine, kada ističe mandat njegove vlade. Postavljanje Montija za premijera najprije je imalo pozivitno dejstvo na smanjenje međunarodnog duga Italije. Međutim, kamate na italijanske obveznice skočile su do najvišeg nivoa tokom proteklih sedmica. Sudeći prema mišljenju pojedinih analitičara, novo povećanje italijanskih troškova dijelom je rezultat neizvjesnosti u vezi s tim da li će naredna vlada Italije nastaviti sa strogim mjerama štednje koje je pokrenuo premijer Monti.
Polaznici će razvijati i muzikalnost, intonaciju i ritam, fraziranje i dikciju kao i scenski nastup. Nastava će se uglavnom odvijati u popodnevnim terminima , kaže Alma Ferović, koja će voditi pop-rok pjevanje. Saradnja s Pjerom Žalicom, Srđanom Vuletićem i Elmirom Jukićem. Kod autoimunih oboljenja, kao što su eritematodes, dermatomiozitis i pemfigus, čak i minimalno izlaganje suncu pogoršava i opće stanje organizma. Njegova djela priznata su u Evropi, a u Americi, na Floridi, ima atelje koji posjećuju mnogi političari, glumci, sportisti.... Ciklus od 15 ulja na platnu pod simboličnim nazivom "Hercegovačka inspiracija" bit će predstavljen večers u 22 sata . Ne možemo uključiti klimu, koja je potrebna toj građi, jer nismo u mogućnosti platiti račune, kaže Devleta Filipović, direktorica Kinoteke . Stav "bolje madeže ne dirati jer, ako se dira, otići će na zlo" potpuno je netačan. Velika čast i priznanje kulturi u BiH. Stavovi hirurga su ujednačeni i najčešće se predlaže korekcija prije polaska djeteta u školu, jer je do tada ušna hrskavica završila svoj razvoj u potpunosti . Liječenje hemoroida treba izvesti u ranom stadiju radi prevencije teških komplikacija koje prate ovo oboljenje.
Ono što narušava lijep izgled nogu je pojava teleangiektazija i/ili venektazija. Teleangiektazije su trajno prošireni kapilari i postkapilarne venule u koži koje imaju izgled svijetlih, tankih, razgrantih niti. Esencijalne teleangiektazije koje se javljaju najčešće kod žena između tridesete i pedesete godine života često se nalaze na nogama i sklone su širenju. Venektazije su trajno proširene žilice venskog spleta u dermisu, veličine su nekoliko centimetara i plavocrvene ili purpurnoplave su boje. Nastaju uglavnom kod žena kao posljedica utjecaja estrogena na stijenku malih vena. Obično se vide na potkoljenicama i oko gležnjeva te na unutrašnjim dijelovima stopala. S obzirom na to da ove venektazije kod nekih žena predstavljaju veliki estetski problem, postoje metode kojima se one mogu otkloniti. Danas se sve više mladih ljudi, pogotovo žena, žali na bolove u nogama, grčeve u potkoljenicama te otoke koji se pojave oko skočnih zglobova. Međutim, većina njih se obrati dermatologu tek kada se stvore promjene na koži koje djeluju veoma neestetski, a radi se o kapilarima, proširenim venama, tamnim i svijetlim flekama, suhoj i perutavoj koži. Ne zanemarujte bolove i grčeve u nogama, proširene vene na potkoljenicama, pojavu otoka oko skočnih zglobova niti promjene na koži potkoljenica u vidu crvenila, stanjenja kože, smeđih pigmentacija. Sve ove promjene nisu samo kozmetički problem, nego i uvod u mnogo veći problem. Varikoziteti su vijugavo proširene površinske vene nogu. Četiri puta češće mogu se vidjeti kod žena. Proširene vene mogu biti nasljedne, a njihov nastanak pospješuje debljina, primjena kontracepcijskih pilula ili dugotrajno stajanje povezano sa zanimanjima. Varikoziteti mogu nastati i kao posljedica bolesti dubinskih vena. Primarni varikoziteti se uglavnom nasljeđuju. Pojavljuju se najčešće oko dvadesete godine Riječ je o genetski uvjetovanoj sistemskoj slabosti vezivnog tkiva. Ostali faktori rizika su hormonalni utjecaji (učestale trudnoće, poremećaji u lučenju estrogena i progesterona, uzimanje oralnih kontraceptiva), poremećaji statike (najčešće spušteno stopalo), povećana tjelesna težina i poslovi koji zahtijevaju dugotrajno stajanje ili sjedenje. Kod žena kod kojih se proširene vene javljaju još u doba puberteta primjećuje se pogoršanje u toku trudnoće. Pacijentice uglavnom imaju osjećaj težine u nogama, grčeve u mišićima potkoljenica, pogotovo navečer. Varikozne vene mogu dovesti do hroničnog venskog zastoja s posljedičnim oštećenjem kože donjeg dijela potkoljenica.
Juniorska reprezentacija BiH ulazi u drugi dio takmičenja kao prvoplasirana ekipa grupe D pobjedivši Belgiju, Gruziju, Holandiju i Portugal. Danas (utorak) počinje drugi krug takmičenja, a izabranici Nenada Markovića ulaze sa dva boda. - Zadovoljan sam fizičkim pristupom, ali nisam najzadovoljniji takmičarskom igrom naših momaka. Sve u svemu, generalno moramo biti zadovoljni jer nije lako u četiri dana u ovom uzrastu odigrati četiri jake utakmice. Poslije četvrte pobjede čestitao sam svojim igračima jer su odigrali preko svojih mogućnosti protiv odličnih ekipa - kaže Marković. - Za neke igrače smo znali koliko mogu, a neki su nam bili mala nepoznanica. U utakmicama koje se igraju prilično dobro osvježenje je Marko Vuković, koji se pokazao kao dobro rješenje jer je ulazeći sa klupe odigrao kvalitetno. Najsretniji bih bio kad bih mogao igrati sa svim košarkašima, mada najčešće koristim osam. Ovaj prvi i najvažniji dio smo pregrmili. - Ova ekipa sigurno bi trebala da se plasira u polufinale. Češka je po kvaliteti iznad naše ekipe, četiri igrača koja su prošle godine igrala u ekipi viceprvaka Evrope su u ovoj ekipi i vidim da su ih stručnjaci poroglasili glavnim favoritima, mada ih iskreno nisam još gledao. Izrael je jako ozbiljna ekipa, pobjeđivali su u pripremnom periodu ekipe iz A divizije i u svakom slučaju nije reprezentracija za potcjenjivanje. Pored te dvije ekipe treba ozbiljno shvatiti i Belgiju ili Holandiju jer su ozbiljno ušle na ovo EP. Mislim da pet ekipa su kandidati za tri mjesta koja vode u diviziju A - smatra Nenad Marković, selektor U18 BiH. - Sjećam se te utakmice jer se igrala veoma rano. Nedostajao mi je jedan koš da oborim Galisov rekord od 45 poena na EP. Iskreno, vjerujem ova ekipa može do nove pobjede jer je Petrović odlično posložio ekipu. Mislim da smo Gruzijci i mi favoriti, mada treba biti posebno obazriv protiv Latvije koja igra sa puno trčanja i mnogo šuteva za tri poena. Ipak, vjerujem da ćemo se plasirati na EP u Sloveniji.
Predsjednik Saveza za bolju budućnost BiH i utemeljitelj "Avaza" Fahrudin Radončić u velikom intervjuu za sarajevski magazin "Start" komentirao je aktuelne političke i društvene događaje. U vrlo otvorenom razgovoru, čije dijelove prenosimo, lider bh. opozicije pojašnjava zašto je naša država došla u skoro bezizlaznu situaciju i ko je odgovoran za to. Bez ustezanja komentira poteze aktuelne vlasti i osvrće se na žalosnu historijsku nepotističku reprizu u vlasti Federacije BiH. Također, govori i o prilikama u Islamskoj zajednici, reisu-l-ulemi dr. Mustafi ef. Ceriću te o politikama SDP-a i SDA. - Mi smo od početka tvrdili da ovi izborni pobjednici neće moći da izvedu zemlju iz krize, da se obračunaju s državnom mafijom, da donesu zakon o lustraciji, da donesu razvoj i zapošljavanje. Činjenica da oni već godinu dana nisu u stanju da naprave državnu vlast, nažalost, potvrđuje da su sve naše ocjene bile tačne - kazao je Radončić za "Start". - Sada ti uslovi objektivno ne postoje. Da smo participirali na kantonalnom ili federalnom nivou gdje možete da gradite autoputeve, da zapošljavate, gdje imate ekonomske poluge, normalno bi bilo da budemo u državnoj vlasti. Ali, da budemo ikebane u državnoj vlasti, a da ništa ne možemo uraditi za svoju zemlju i svoj narod na federalnom i kantonalnom nivou gdje je najviše novaca, sigurno pristati nećemo. - Bošnjaci, a SDP je ipak dobio najviše bošnjačkih glasova, obavezni su da participiraju u državnoj vlasti. Ukoliko SDP ne bude želio da pravi državnu vlast, to je njegova odgovornost. Mi im nećemo pomagati. Zašto bih ja ulazio u državnu vlast gdje bih sve gluposti, separatizam i uvrede Milorada Dodika ili sve nejasnoće oko trećeg entiteta gospodina Čovića, preuzimao kao njihov koalicioni partner? Nije mi ni na kraj pameti to da radim. - Mi smo govorili da BiH sa evropskog dna i iz ovakve ekonomske bijede mogu izvući samo novi politički koncepti. Nisu SBB i Fahro Radončić alternativa SDP-u ili SDA, mi smo alternativa stanju koje je nastalo u zadnjih 15 godina u BiH. Naš program je bio razvojni - masovni javni radovi, zapošljavanje i pokretanje ekonomskog točka. I imali smo sve uslove za to. Godinu dana federalne i kantonalnih vlasti, da ne govorim o državnoj koje nema, pokazala je da ova koalicija apsolutno nema ekonomsku viziju kako da zemlju izvede iz krize i bojim se da će i naredne tri godine biti izgubljene za narod i državu. - Pogledajte šta se radi na federalnom nivou. Imate nepotizam - braća, sestre, rođaci, muževi... prave se nepotistički klanovi kao u najgore vrijeme komunizma kada su narodom vladale pojedine porodice. Mislim da u tom smislu imamo žalosnu historijsku reprizu i vjerujem da će ta udarna kapisla u javnosti vrlo lako izbiti na socijalnom nivou. Neće građani moći da trpe dalji pad standarda, sirotinju i bijedu. Ali, o tome računa treba da vodi vlast. - Njegovo mjesto je tamo gdje je to i regulisano. Na čelu Rijaseta Islamske zajednice. Da bude naš vjerski vođa i Islamsku zajednicu da vodi na način kako je to predviđeno pravilnikom Islamske zajednice, zakonima ove zemlje i navikama ove zemlje. - Tu su se pravile različite mistifikacije, vjerujte nepotrebne. - To je stvar koju treba da uradi i razjasni Sabor IZ. - Tjerate me da se izjašnjavam o stvarima koje, da budem iskren, čak ne poznajem dovoljno. Mnogi ljudi misle da sam ja reisu vrlo blizak u političkom ili medijskom smislu, zato što smo mi dozvoljavali da IZ sva svoja stajališta saopćava u medijima kako to radi papa ili bilo koji kardinal. Meni je on u nekom ljudskom smislu jako simpatičan i drag, a da li IZ treba novog reisa, tu se dotičemo strateškog pitanja da li ona treba unutrašnju reformu ili ne. Neka oni procijene šta im je pametnije raditi, oni su izabrani u Sabor, imaju izborni legitimitet. Šta god da kažem, može se tretirati kao neka vrsta političkog pritiska, a to zaista ne bih da radim. - Polugodišnja dobit "Avaz-Roto Pressa" je više od 3,7 miliona KM. Naša druga kompanija "Avaz" posluje rentabilno. Objekt u Tuzli od 32.000 kvadrata smo već izvukli u beton, od 110 tu predviđenih stanova, već u pretplati smo prodali 81, "Robot Komercu" smo unaprijed prodali 5.000 kvadrata za tržni centar. Ta investicija je vrlo stabilna i u ovom trenutku "Avaz" kao grupacija nema ni najmanjih ekonomskih problema. - Pa, to je potvrda da se uvaženi reisu-l-ulema i ja ne slažemo po nekim stvarima. Vi znate da je ideja izgradnje upravne zgrade Rijaseta potekla od nas nekoliko domaćih biznismena. Ja sam dao oko 800.000 KM za izgradnju te zgrade. Tada zaista niko od nas nije imao u glavi opciju da će se ta zgrada preimenovati u "Vakuf Muamera Gadafija". Zašto bi Fahro Radončić dao 800.000 da bi se nešto zvalo Muamer Gadafi? Logično je da su to novci koje smo mi uzeli od naših porodica, od naših ljudi, mogli smo ljudima kupiti stanove, mogli smo reinvestirati, mogli to potrošiti kao dividendu... I zašto bismo tako pošten novac davali za nešto što se zove po bilo kojem diktatoru? Ne treba velika politička mudrost da shvatite da neko ko je 40 godina na vlasti ne može biti demokrata. Mislim da je bolje bilo da je izgradnja upravne zgrade Rijaseta ostala kao domaći zadatak nas biznismena i mislim da bi to bilo davno završeno. - Vjerujte, ja ću tražiti istragu ko je naručivao tekstove o meni i drugim ljudima. I na vašoj naslovnoj strani (misli se na "Start") ja sam objavljen zajedno s gospodinom Bakirom Izetbegovićem, reisom Cerićem, kao vođe bošnjačke mafije. Šta sad kad je vođa uhapšen? Ko je vama davao te ulazne informacije i time ste nesvjesno participirali u skretanju pažnje pravne države na potpuno pogrešne osobe dok je tamo lila krv, čupala su se djeca ženama iz stomaka, ubijala su se naša djeca sa 150 kilograma droge? Znači, priča o Turkoviću je malo kompleksnija.
Gruzijska separatistička republika Južna Osetija uništit će gruzijska sela koja se nalaze na njenom teritoriju i koja je stanovništvo napustilo za vrijeme munjevitog rata s Rusijom 2008. godine, objavili su u srijedu gruzijski mediji. Predsjednik te secesionističke republike Leonid Tibilov izjavio je da bi kuće u ovim selima, nekad naseljenim pretežno Gruzijcima, koje su bile uništene u sukobima i koje je zatim zapalila milicija, mogle biti uništene. "Planirali smo da uništimo ova sela. Ove ruševine nije lijepo vidjeti", kazao je Tibilov, na kojeg su se pozvali gruzijski mediji. On je također kazao da će ova sela izgubiti svoja gruzijska imena. Prije rata u augustu 2008. godine, za vrijeme kojeg su ruske trupe zauzele jedan dio Gruzije, saveznice SAD-a, kako bi otjerale gruzijske snage koje su pokušavale da preuzmu kontrolu nad Južnom Osetijom, u toj separatističkoj regiji je živjela velika gruzijska manjina. Ovu odluku su žestoko kritizirali visoki gruzijski zvaničnici. "Uništavanje preostalih sela je nastavak politike etničkog čišćenja", izjavio je zamjenik ministra vanjskih poslova Sergi Kapanadze za gruzijsku televiziju. Južna Osetija je de facto nezavisna od Tbilisija nakon oružanog sukoba s gruzijskim snagama početkom 90-ih godina. Od 2008. godine, Rusija, koja je priznala nezavisnost ovog malog teritorija, drži tamo svoje snage.
“Radovan Karadžić smatra da su brojna kršenja Haškog tužilaštva obaveze objelodanjivanja dokaza odbrani rezultirala u nepoštenom suđenju. Počinjanjem suđenja iznova na pravi način ovaj put je jedini lijek koji će osigurati pošteno suđenje”, navedeno je u podnesku odbrane koji je predat sudijama Haškog tribunala. Karadžić je naveo da mu je Haško tužilaštvo trebalo dostaviti sve dokaze prije početka suđenja 2009. godine, ali da je od tada do danas dobio više od 406 novih izjava, što znači da je Optužba “propustila” da mu dostavi blizu 25 posto ukupnih izjava. U podnesku je navedeno da je Sudsko vijeće do sada 58 puta našlo da je Tužilaštvo prekršilo obavezu objelodanjivanja. “Količina kršenja ove obaveze u predmetu Radovana Karadžića nikada ranije nije viđena u međunarodnom krivičnom pravu”, stoji u podnesku. Karadžić je optužen da je, kao predsjednik Republike Srpske i komandant njenih paravojnih jedinica, počinio genocid, zločine protiv čovječnosti i kršenje zakona i običaja ratovanja u periodu od 1992. do 1995. godine. Suđenje mu je počelo 2009. godine, a dokazni postupak Haškog tužilaštva okončan je u maju ove godine. Odbrana optuženog bi sa izvođenjem svojih dokaza trebala početi u oktobru.
Optuženom ratnom zločincu Ratku Mladiću tokom rasprave u Haškom tribunalu jučer je pozlilo, nakon čega je hitno prevezen u bolnicu. Da je u pitanju "trenutna slabost", teško je povjerovati, s obzirom na historiju bolesti ovog zločinca koju je donio u miraz Haškom tribunalu, a koja govori o preživljenom moždanom udaru i stalnim srčanim tegobama, koje ima sve vrijeme boravka u pritvoru. Tako je dan nakon što je u Srebrenici sahranjeno još 520 Bošnjaka koji su ubijeni pod parolom "osvete Turcima" u Podrinju, njihov krvnik smješten u bolnicu i podvrgnut najsofisticiranijim medicinskim tretmanima. Da apsurd bude kompletan, hiljade Mladićevih žrtava nakon jučerašnje informacije iz Haškog tribunala strepe nad njegovim zdravljem. Strepe jer žele da se suđenje okonča, da se donese presuda i tako barem malo bude zadovoljena pravda koja je njegovim 15-godišnjim skrivanjem bila izvrgnuta ruglu, a žrtve rijetko viđenom poniženju. Jučerašnjem događaju u haškoj sudnici, naravno, najviše se obradovala Srbija. "Pokvarena roba", polumrtvi Mladić, za kojeg su haški trgovci svojevremeno Srbiji osigurali kartu za Brisel, konačno je počela gnjiljeti. Očekivano i po dogovoru! Izađe li Mladić još danas iz bolnice, zbog psihofizičkog stanja u kojem se duže vrijeme nalazi, njegov svakodnevni višesatni boravak u sudnici teško da će biti moguć. Ostaje nam samo da gledamo i čekamo!
- Ne može se živjeti od tako niskih penzija. Smrtnost penzionera povećana je za 150 posto, a i broj oboljelih drastično je porastao. Situacija je vrlo kritična, ljudi su frustrirani, traže da se njihov položaj poboljša, da više ne budu gladni. Žele promjene - ističe Omerefendić. - Napravili smo analizu koja je obuhvatila proteklih 12 godina. Došli smo do nepobitnih zaključaka da je aktuelna vlast, koja je vladala i svih tih godina, kriva za sve. Naime, 1998. donesen je Zakon o PIO koji je ukinuo sve moguće beneficije penzionerima koje su imali. I to im je bilo malo, pa su nam tada nezakonito umanjili penzije za 39 posto. Od tada su donijeli na desetine akata koji idu na našu štetu. - Bili smo prinuđeni na to. U isto vrijeme, bojali smo se, jer smo imali najave da će nam se pridružiti građani, borci... a onda to više niko ne bi mogao kontrolirati. Bili smo prinuđeni na to. Sramota je da su nas doveli u situaciju da se za pošteno zarađene penzije moramo boriti na takav način. Da ne pričamo kakve sve beneficije oni imaju, a nama su sve oduzeli. - Prema ovim informacijama koje dobivam s terena, penzioneri ništa dobro ne očekuju s postojećom garniturom vlasti. Više im se ne može vjerovati. Većina penzionera smatra da jedino programi koji preferiraju zaposlenje mogu poboljšati naš status, a to nam nudi nova stranka - Savez za bolju budućnost BiH - SBB BiH Fahrudin Radončić. Penzioneri su mišljenja da se naš sistem međugeneracijske solidarnosti jedino može obezbijediti s velikom ekonomskom i privrednom aktivnošću, što će donijeti više radnih mjesta. To nudi SBB BiH u svojim programima. Aktuelna vlast ništa nije riješila i Bogu je plakati dokle su nas doveli. Još samo dušu da nam uzmu. - Ne znam šta će biti. I dalje nam plasiraju priče tipa "čas ima novca, čas nema". Inače, veoma nam smeta to što Vlada FBiH uvijek naglašava kako je prebacila novac penzionerima. Ustvari, to su naše pare koje nam Vlada duguje. Taj dug sada iznosi oko 150 miliona KM bez utvrđenih obaveza iz ove godine. - Pozivam sve penzionere da izađu na predstojeće izbore. Prema podacima koji u Savez stižu iz naših općinskih i kantonalnih udruženja, oko 90 posto ove populacije će glasati. Inače, penzioneri uvijek glasaju u velikom broju. Redovno podrže i Stranku penzionera, koja se zalaže za naša prava.
Premijer Kosova Hashim Thaci je izjavio da neće biti dijaloga s Beogradom, već samo susreta kakve je Kosovo imalo i s drugim susjednim državama i da se razgovor može odnositi samo na normalizaciju odnosa, a ne na unutrašnje uređenje Kosova. - Dijaloga s Beogradom neće biti. Biće samo susreta na visokom nivou da bi se razgovaralo o normalizaciji odnosa između dvije države. Normalizacija odnosa se ne može dogoditi bez susreta na visokom nivou, kazao je Thaci u intervjuu za prištinski dnevnik Epoka e re, prenosi u utorak Tanjug. On je odbio mogućnost da se na tim susretima razgovara o drugačijem tretmanu Srba sa sjevera u odnosu na one s juga Kosova i rekao da je sveobuhvatni plan Martija Ahtisarija najbolje moguće rješenje. Thachi nije naveo kada se planira sastanak na visokom nivou, ali je rekao da će ti sastanci biti održani pod rukovodstvom Evropske unije i nadzorom i podrškom SAD-a. Po riječima visokog zvaničnika kosovske vlade, razgovori na visokom nivou biće i u funkciji učlanjenja Kosova u Ujedinjene nacije (UN). Zvaničnik, koji je blizak timu koji priprema buduće razgovore, rekao je za prištinski list Koha Ditore da osim integracije sjevera u ustavno-pravi poredak Kosova i normalizacije odnosa dvije zemlje, dijalog sa Srbijom ima za cilj da osigura da Kosovo postane članica UN-a. - Pitanje priznanja od Srbije je relevantno. Srbija može formalno i da ne prizana Kosovo. Normalizacija odnosa podrazumjeva ukidanje prepreka i funkcionisanje Kosova kao članice UN-a, rekao je zvaničnik. Po njegovim riječima, u dijalogu koji će se voditi uz posredstvo Evropske unije, Kosovo ima dva cilja - očuvanje teritorijalnog integriteta i suvereniteta, integracijom sjevera, i funkcionisanje Kosova bez prepreka od Srbije što podrazumjeva članstvo u UN.
Ima mnogo političkih dimnih bombi uoči lokalnih izbora, kaže Radončić. Sve države u okruženju imaju najmanje jednu letjelicu koju koriste zvaničnici. Prije su kontrolori dolazili u firme i izricali kazne za one koji nisu na vrijeme uplatili doprinose. Nijedan ljekar neće potpisati da se Škrba neće poroditi u putu od Tuzle do Sarajeva. Pjevačica stala u odbranu bivšeg momka koji ju je pretukao. Devedesetogodišnja Jackie plijenila pažnju. Svojim bogatstvom razmeću se na "Tumblru". Sama činjenica da su koristili kamere dok su vozili je prekršaj. Učestvovali autori iz 152 zemlje svijeta. Mnoge slavne dame spremne su na drastične mjere da sačuvaju dobar izgled. U internetskoj kampanji skupljeno je 400.000 dolara za ponovnu izgradnju centra. Paul Mckenzie autor fotografija nastalih u Keniji. Qamar i Rahaf nisu dovoljno stare da budu podvrgnute plastičnoj operaciji. Petorica osumnjičenih prebačena su u pritvor, a motivi zločina još nisu poznati. Lagumdžija dobio posebno mjesto kod kralja Abdulaha. Pričama o Siriji i ostavkama žele skrenuti pažnju s reformskih procesa, puta ka EU i NATO-u. FTV-a ne želi obavijestiti javnost da je „Aviotrans“ ponudio besplatne usluge spašavanja građana . Nastavljaju se optužbe da je holivudska diva kopirala ključne elemente knjige "Slamanje duše". Postoje snage koje žele razoriti BiH . Tri osobe su povrijeđene toko incidenta. Stanovnicima Teksasa preporučeno je da koriste sredstva protiv insekata i da izbjegavaju izlazak u zoru i u predvečerje. 'Kraljevski klub' je navodno pristao isplatiti 35 miliona eura za usluge hrvatskog veznjaka. Brka s jednakom strašću danas lažno brani Aliju kao što je nekada u komunizmu branio lik i djelo Josipa Broza Tita . Ribačuk navodi da je tvrdnju o "otkupu" iznio ukrajinski predsjednik Viktor Janukovič tokom sastanka sa njemačkim kancelarom Angelom Merkel. Uhapšen je Branislav Smiljanić, nezvanično saznaje Srna u Policiji Republike Srpske. Holanđanin će u Manchester stići u utorak, kako bi zaključio ugovor vrijedan 24 miliona funti, prije početka sezone. Pozivamo vlasnike preduzeća, kao i javne institucije i organizacije koje su veliki dužnici da u što kraćem roku izmire obaveze, upozoravaju iz ovog preduzeća. Sudsko vijeće je Registraru naložilo da čuva snimke i da ih ne objavljuje osim uz dozvolu vijeća. Jedan vatrogasac je poginuo u Idahou. Zaplijenjeno je 340 kilograma droge ili 340.000 doza čija se vrijednost procjenjuje na tri miliona eura, objavila je finansijska policija. Ovaj samit održava se na nivou šefova država, za članice OIC-a, a na nivou ministara vanjskih poslova, za države sa statusom posmatrača u OIC-u. Od početka godine 23-oje djece je umrlo od hipertermije nakon što su ih roditelji ostavili u kolima. Turski predsjednik istakao da je sirijski režim objavio rat vlastitom narodu. RS nije zainteresovana za BiH, kao ni za njen evropski put, poručio je Dodik. Vlada ima rok, polovinu septembra, za donošenje rebalansa, napominje Škaljić. Dvije osobe, koje su s djetetom upale u provaliju, poginule su. Vatrogasci i dalje gase požar na području Komina-Kule Norinske sa oko 50 vatrogasaca i 10 vatrogasnih vozila. Parlament će se sastati 28. avgusta mjesec dana prije zakazane jesenje sjednice. Grom pogodio vojnu bazu Port Drum u New Yorku. Prilikom incidenta niko nije ranjen. U nesreći niko nije povrijeđen. Vojvoda od Edinburga je s kraljicom boravio u dvorcu Balmoral, na sjeveroistoku Škotske, kad je prebačen u bolnicu u Aberdeenu. Na nekoliko plastenika paradajzi su i pored zalijevanja vodom kao klikeri, rekao je Aganović. Nivo zadovoljstva je sličan onome početkom augusta 1992. godine kada je George H. W. Bush poražen u reizbornoj utrci protiv Billa Clintona. Portparol njemačkog kancelara Štefan Šejbert rekao je da je nepromijenjen stav Njemačke o pitanju grčkih reformi. Organizacija Greenpeace, koja je protivnik nuklearne energije, saopćila je da nije došlo do "stvarnog" napretka. Mušaraf, koji je vladao Pakistanom od 1999. do 2008. godine, živi u samonametnutom egzilu od svoje ostavke na mjestu predsjednika u augustu 2008. . Uhapšen je u neposrednoj blizini radnje zahvaljujući brzoj intervenciji policije. NO je ovlastio Radenka Laketića za obavljanje poslova iz nadležnosti direktora do imenovanja vršioca dužnosti direktora “Šuma RS”. Očevici su izjavili agenciji AFP da je "u napadu uništeno najmanje desetak kuća". Policija i mediji još uvijek su na mjestu incidenta. Čarls Zentaj trebao biti izručen Mađarskoj. U saopštenju Rojtersa navodi se da je vijest ilegalno postavljena na blog novinara agencije. Istražni tim, kojeg je imenovao Savjet za ljudska prava UN, saopštio je da su ratne zločine vršili pripadnici opozicionih grupacija i vladine snage. Naoružani napadači napali su kontrolne tačke na granici u blizini grada Toulepleu. Poslanik SBB BiH prokomentarisao nedavnu izjavu predsjednika Narodne Skupštine Republike Srbije Nebojše Stefanovića. Dimitri Salovic kažnjen s 5.000 eura. Problematični glumac je 16. jula napustio popularnu društvenu mrežu. Čim nečega počene nedostajati na tržištu, to odmah poskupi i tako je svugdje u svijetu . Od 1996. godine do danas SDA bilježi drastičan pad podrške glasača. Mi smo, također, uspostavili kontakte s Turskom radi spašavanja naših ljudi, ističe Lagumdžija . Mandla Mandela (38) saznao je da ga je mlada supruga varala s njegovim vlastitim bratom. Kate Moss, Lara Stone i Daria Werbowy poziraju odjevene u istu haljinu. Slavni glumac nedavno je izjavio da pjevačica i njen suprug "nisu društveno odgovorni". Ponosan sam što smo se u ovolikom broju okupili povodom noći koja je među najznačajnijima za muslimane, rekao je Nabil. Stručnjaci vjeruju da su crteži na tijelima bili znak starosti i statusa za antičko nomadsko pleme Pazyryk. O svojoj nevolji, umjesto policiju, odmah obavijestio svoje sljedbenike na Twitteru. Za vilu u Massachusettsu dala 4,9 miliona dolara. Preplašena životinja zamalo je pala na glavu prezentatorima. Život je, jednostavno, takav, rekao je popularni glumac. Ratno Sarajeva 1995. godine napustila je s mužem, trogodišnjim sinom i desetomjesečnom bebom . U gašenju učestvovala šestorica vatrogasaca sa četiri vozila. Osuđenici Voljevica i Kotarac na nacionalnoj osnovi fizički su napali Demirovića. Na sjednici Upravnog odbora UIO razgovarat će se o izmjenama više zakonskih propisa. Određene "poze moći" mogu učiniti da se ljudi koji ih zauzimaju osjećaju snažnijima. Fotografija snimljena na Havajima. Robna kuća postupak pravdala "greškom sistema". Na meti je kritika i zato što troši i zato što štedi. Kerr je zaštitno lice lanca robnih kuća "David Jones". Starleta je na Twitteru objavila fotografije na kojima oponaša slavnu pjevačicu. Maisani i CNN-ov novinar u vezi su nekoliko godina. Za sada njih troje ne mogu u njen dom. Vlasti prave plan za očuvanje otočja kojem prijeti potonuće. Za drastičnu promjenu zadužen je njen stilist Chris McMilan. Hotel "Plaža" u ljetovalištu Zelenika sarajevskoj Općini Centar uzet je još '96. . Gradnju panela od fajansa finansirala je firma MVM OVIT iz Budimpešte. U odnosu na raniji model, J2 donosi poboljšano metalno kućište. Uz malo muke s ovim problemom možete se uspješno nositi. Na mnogo načina možete ući u srce Venecije. Fotografije na kojima plavokosa Holanđanka punih usana predstavlja najnovije modele ovog brenda, izašle su u javnost prije nekoliko dana. Kćerka Heder Loklir i Ričija Sambore za 13. rođendan dobila limuzinu "hamer" . Ivanović, koji se nedavno razveo od supruge Zorice, liječi tugu uz pjevačicu koja je zamalo prošla kroz istu stvar. Prilikom pretrage uključivat će i rezultate iz privatnih mailova korisnika. Priča se o četverojezgrenom procesoru Tegra 3 takta od 1,7 GHz i Androidu 4.1 Jelly Bean. Za sada nema izvještaja o eventualnim žrtvama niti pričinjenoj materijalnoj šteti. Olimpijski atletski šampion na 100 i 200 metara nedavno otkrio da želi obući dres "crvenih đavola". Ima umjeren glikemijski indeks . Naočale se ručno izrađuju u Italiji. Imaju bolji kvalitet poziva, manje primljenih spam poruka, ali i manje slučajeva u kojima transfer podataka bude previše spor. Pjevačica je plijenila pažnju prolaznika u bijeloj haljini, a Milan je ponosno koračao uz svoju životnu partnerku. Dvanaestogodišnji Matej Jurcisin donirao 5.000 eura. Polaznici će razvijati i muzikalnost, intonaciju i ritam, fraziranje i dikciju kao i scenski nastup. Nastava će se uglavnom odvijati u popodnevnim terminima , kaže Alma Ferović, koja će voditi pop-rok pjevanje. Faridulah Niazi, načelnik okruga Ališang išao je na sastanak kada je njegov automobil eksplodirao. Vlasnici poslovnih prostora plaćat će nekoliko stotina maraka . MOK tvrdi da na Igrama primi, u prosjeku, jedan do dva zahtjeva za novim odličjima. Zbog članstva u organizaciji "Mladi muslimani" cijelog života ispaštao . Radi se o bezbolnom i jednostavnom postupku za koji su svi ljekari i medicinske sestre tehničari u tuzlanskom porodilištu obučeni i spremni u svakom trenutku. Asocijacija pravnika već je kontaktirala studenticu iz Bosne, a sada će zatvoreni imigranti tražiti obnovu postupka i puštanje na slobodu. Ovih dana privode se kraju obnoviteljski radovi. Profesor Jusuf Mulić došao je do dragocjenih spomenika o sudbini bosanskog dijela Boke kotorske. U sektoru drvoprerade kompanije "Boksit" obustavljena proizvodnja, a dvadeset radnika dobilo otkaz. Saradnja s Pjerom Žalicom, Srđanom Vuletićem i Elmirom Jukićem. Ramazan se, barem kada je riječ o Bošnjacima, osjeti u svih 53 džemata - od Atlantika do Pacifika. Od septembra tereni će biti otvoreni i u komercijalne svrhe. Počinju pripreme za proizvodnju modela nasljednika. Kiša je dva puta slala igrače u svlačionicu. Nivo vode značajno je opao u okolini glavnog grada Manile. Pas nema vlasnika, ali je miljenik svih stanara koji ga hrane i paze otkako je došao u naselje još kao štene. Za tamnije kombinacije bira crne salonke, a omiljene su joj platforme u boji kože. Britanski naučnici su potvrdili da je ulje origana djelotvorno protiv 25 različitih bakterija. Slike su munjevito obišle svijet . Muzičar odmara na Floridi s porodicom. Vatrogasci se bore s vatrenom stihijom u Srimi kod Vodica. Za sada nema informacija o žrtvama ili o materijalnoj šteti. Na pisti je nastala rupa 70 centimetara dugačka i 50 široka. Aktuelni prvaci apsolutni favoriti za odbranu naslova. Bronzana poljska jedriličarka pokazala humanu stranu. Jadav je izjavu naknadno povukao. Turisti koji dolaze, mogu se voziti žičarom do vrha, šetati Šabićima, Umoljanima te upoznati kulturu i tradicionalni način života mještana okolnih sela. Hiljade ljudi provelo je noć u improvizovanim logorima i na ulicama u strahu od novih potresa. Diana Vreeland otkrila je Twiggy, a o modi savjetovala čak i Jackie Onasis. Nečije smeće drugom muškarcu je blago, izjavio je 50 Cent. Horski se pjevali hitovi "Miljacka", "Prvi poljubac", "Beograđanka", "Okuj me care".... Još 2001. tražio sam da se formira radna grupa koja će utvrditi nekretnine u vlasništvu ŽFBiH, kaže Ivan Knezović. Najveća tvornica smrti nakon Drugog svjetskog rata u Evropi bio je logor Omarska. Inspektori i policija će, osim drva, onima koji bespravno sijeku šumu moći zaplijeniti i vozilo te druga sredstva za rad, kazao Fazlić. Za idejno rješenje mosta, čija je izgradnja nedavno završena, zaslužno je troje studenata produkt dizajna ALU-a. Kapacitet doma je 35 ležajeva, a njegova korisna površina je 220 kvadratnih metara. Zaustavljen nedaleko od restorana gdje često jede sa svojom kćerkom. Na stajalištu Dom Armije putnici čekaju po 40 minuta, tražeći barem malo hladovine. Djevojčica oteta i prisiljavana na prostituciju. Moraju korisnicima dati razloga da ih i dalje vole. Spot je poklonila UN, bit će dio kampanje na internetu posvećene radu humanitarnih organizacija u svijetu. Odgojen u krilu ratne zločinke Biljane Plavšić, zahvaljujući bošnjačkoj (SDA) politici s kojom se godinama talio, od nekadašnjeg političkog trgovca lokalnih dometa Dodik je izrastao u ozbiljnog političkog kabadahiju, ali i vođu. Ako nema Bosne, onda bi gomila tvojih velikih svetosavskih istomišljenika i jahača nebeskog naroda morala uz dva dobra svjedoka poništiti svoj zavičajni rodni list. I džaba, opet će za sviju biti Bosanci koliko god se oni upinjali da se groze svog bosanskog porijekla i materine kolijevke. Promjena vlasti bez promjene strukture i načina vladanja bila je 1990. godine prevara naroda, a zatim postala konstanta vladavine onih koji su tada osvojili vlast. Zbog tehnoloških uređaja izgubit će se svi drugi socijalni oblici komunikacije, upozorava Dizdarević . Za dezinfekciju vode koristi se plinski hlor ili natrijumhipohlorit. Kada im je ponestalo arsenala da blate Radončića, Selimovići počeli s "dobronamjernim" porukama da se lider SBB BiH okani politike . Bosanci nisu Turci, ni rasno, ni nacionalno, ni etnički; Bosanci su autentični, autohtoni i izvorni stanovnici ovoga dijela Evrope. Posljednjim potezom u Stocu SDA potvrdila da je i dalje militantna nacionalistička stranka. Dova se obavljala nakon sabah-namaza, a upućivala bi se i poslije sehura . U kuhinji je gužva, jedni izlaze, drugi ulaze, stalno pristiže pomoć u nabavci i novcu. Na sastanku s Matom Bobanom, nakon kojeg je i ubijen, rekao je da nema podjele BiH. Orlandu će pripasti bek Arron Afflalo i krilo Al Harrington iz Denver nagetsa, krilo Filadelfija siksersa Nikola Vučević te više prava izbora na draftu. Riječ je o festivalu koji ove godine slavi dvadeset godina održavanja. Ljepotica koja živi na relaciji Beograd - Bijeljina ističe da se nada radnoj jeseni. Ciklus od 15 ulja na platnu pod simboličnim nazivom "Hercegovačka inspiracija" bit će predstavljen večers u 22 sata . Ne možemo uključiti klimu, koja je potrebna toj građi, jer nismo u mogućnosti platiti račune, kaže Devleta Filipović, direktorica Kinoteke . Aktivirano 77 hipoteka na iznos od 3,9 miliona KM. Poslovnice "Ljubljanske banke" radile bez dozvola u Njemačkoj . Zbog nesposobnosti nadležne općinske službe, mjesecima nije radila . U školama će nekoliko dana prije polaganja biti organizirane konsultacije umjesto dosadašnjih pripremnih nastava. Dug potrošača prema "Vodovodu" popeo se na 54.660.000 KM . Ova presuda postaje politička poštapalica i floskula. Šetačima i biciklistima na raspolaganju je uređana staza duga osam kilometara. Autobus je sletio s puta i pao sa visine veće od stotinu metara u dolinu Čamba. Identitet dobitnika još nije poznat. Parfem će izaći na tržište početkom septembra. U septembru odlazi na Milano Fashion Week, a potom i na Sedmicu mode u Pariz. Dan ranije unutar sportskog vozila otkriveno 14 tijela. Prošlu sezonu Lerić je proveo u Mladosti iz Mrkonjić-Grada. Rezultat je, kako napominju iz Saveza BiH, još značajniji kada se zna da su članovi reprezentacije, zbog izostanka bilo kakve podrške državnih organa na svim nivoima, potpuno sami finansirali svoj nastup. Šef gradnje Muzafer Rastoder kazao nam je da radovi traju već dvije sedmice, a rok za završetak je 30 dana. Sve do otkrića ovih nebeskih tijela vjerovalo se da zvijezde koje se danas formiraju u svemiru, mogu biti najviše 150 puta veće od Sunca. Nijedna članica još uvijek nije službeno potvrdila da se grupa ponovo sastaje. Simon Parkes pored bogomolje ispisao i uvredljive grafite. Sinopoda scurion je prvi pauk-lovac bez očiju na svijetu. Smatra da slavni par nije uradio dovoljno za manjine u Hollywoodu. Snimak je privukao veliku pažnju otkako je postavljen na internet. Lijepa pjevačica provodila se u društvu starih prijatelja. Pjevačica na fotografijama i pije i puši, a svi joj ti dodaci vrlo dobro pristaju. Britanac Richard Marsh nakon moždanog udara zapao u teško stanje paralize, ali je bio svjestan svega što se dešava oko njega. Pjevačica je putem svog profila na Twitteru obožavateljima pokazala naslovnicu . Fotografisana tokom odmora na Ibizi. Ostavši vjerna svom imidžu, Kardashian je izjavila kako je "počašćena" nadimkom koji joj je dodijelio. Jedna od najpoznatijih manekenki izgledala je odlično u uskoj plavoj haljini i visokim potpeticama. Ako ministar kulture bude imao malo razumijevanja, vjerujem da ćemo uspjeti do kraja godine biti na nuli . Našu reprezentaciju predvodio Nihad Đedović sa 26 poena osam skokova i sedam iznuđenih prekršaja. Ova banka bilježi primjetan rast izdatih platnih kartica za 40 posto. Šljive vrhunskog kvaliteta uzgajaju se u Visokom, Brezi, Gradačcu i Bosanskoj Gradišci . Kokošija pašteta u čijem sastavu je bilo i deset posto svinjetine distribuirana iz Direkcije robih rezervi KS. Ova aktivnost bit će provedena u isto vrijeme na području cijele Bosne i Hercegovine, u nedjelju, 9. septembra, ove godine. Kanton su posjetili turisti iz 89 država svijeta. Je li to ne smije raditi moj brat ili rođak u "Skenderiji", pita se Bećirević.
Bivša srednjoškolska učiteljica, Brittni Colleps iz Texasa na sudu je zbog orgijanja s četvero učenika, koje je snimljeno mobitelom. Video zapis je pokazan poroti kao dokaz protiv 28-godišnje prosvjetne radnice. Colleps je udata i ima troje djece. Osim četvero đaka s kojima je imala grupni seks, optužena je i za zlostavljanje još jednog mladića kojem je predavala. Orgijanje se, tvrde tužioci, desilo u njenoj porodičnoj kući, dok su joj suprug i djeca bili van zemlje. Njen muž je vojnik na dužnosti. Budući da su svi bili punoljetni kada je s njima imala odnose, ne prijeti joj optužba za zlostavljanje maloljetnika. Sudi joj se zbog "neprimjerenih odnosa s učenicima". Za orgijanje se saznalo kada je jedna od tinejdžerki koja je učestvovala u orgijama o tome pisala u svom dnevniku. Pronašla ga je jedna od profesorica u školi i prijavila slučaj policiji. Nekoliko đaka svjedočilo je pred sudom. Jedan od mladića s kojima je imala spolne odnose izjavio je da je ona rekla da "žudi za njim" i da on "ima nešto što joj treba". Takođe je svjedočio da je sve počelo "nevino", tako što mu je profesorica poslala SMS poruku u kojoj je pitala o terminu bejzbol-utakmice. Uskoro su razmjenjivali po stotinu poruka dnevno. Nije dugo trebalo poprime eksplicitan karakter i da se počn dogovarati o sastanku i seksu. Collepsin suprug Christopher na strani je svoje supruge. - Ako poznajete Brittni, znate da je ona odana osoba puna ljubavi i suosjećanja. Brižna je majka i potrebe naše djece stavlja ispred svojih - izjavio je novinarima prije početka suđenja. Na njenoj strani je i jedan od mladića s kojim je bila intimna, a koji je toko suđenja izjavio da ona "nije počinila zločin". Srednja škola u kojoj je Colleps radila dala joj je otkaz. - Ona je prestravljena... Ne zna da li će naredne sedmice u zatvor ili kući - rekao je advokat optužene profesorice. Bude li osuđena, prijeti joj 20 godina kazne zatvora.
Dalmacija se bori sa najvećim požarima ove sezone, a vatra još nije stavljena pod kontorlu u okolini Skradina kod Šibenika, na području Kule Norinske, nedaleko od Dubrovnika, te u Mokošici u Zadarskoj županiji. Hrvatski mediji javljaju da je 450 vatrogasaca gasilo vatru juče na 11 požarišta, uz podršku iz vazduha. Vatra u okolini Skradina još nije stavljena pod kontrolu, a lokalnim vatrogacima su se noćas pridružili i vatrogasci iz kontinentalnog dijela zemlje i pripadnici Hrvatske vojske. Radi gašenja vatre očekuje se i dolazak dva air traktora. U Državnoj upravi za zaštitu i spašavanje je potvrđeno da su tokom noći od vatre odbranjene kuće u ugroženim zaseocima Todorovići, Čuline i Bratići, čiji stanovnici su sinoć evakuisani. U Dubrovačko-neretvanskoj županiji najteža je situacija u dolini Neretve gdje na području Kule Norinske hara veliki požar i prijeti kućama. Požar je cijelu noć gasilo 130 vatrogasaca iz svih dijelova Hrvatske, a pridružilo im se 100 pripadnika Hrvatske vojske. Danas se očekuje i pomoć dva kanadera. Ativan je i požar na području Mokošice te kod mjesta Vukšić - Pristeg u Zadarskoj županiji, u miniranom području. Dalmacija i jug Hrvatske bore se s najvećim požarima ove sezone. Oko 450 vatrogasaca gasilo je vatruj juče na 11 požarišta, uz podršku iz vazduha. Povrijeđena su dva vatrogasca, od kojih jedan teže, koji je zadobio opekotine drugog stepena.
Kanarski otoci se bore sa šumskim požarima koji su prisilili oko 4.700 ljudi na evakuaciju iz njihovih domova. Španski vatrogasci se bore da lokalizuju požare, dok visoke temperature i snažni vjetrovi ubrzavaju širenje vatre, prenosi BBC. U saopćenju dostavljenom novinarima lokalni zvaničnici navode kako su ustanovili da su ograničene mogućnosti u sprečavanju širenja vatre, prenosi Associated Press. "Prolazimo kroz pakao, zatražili smo od centralne vlade još resursa za borbu protiv požara", izjavio je za AP Casimimo Curbelo, čelnik lokalne vlade otoka La Gomera. Požari su najteži na otocima koji se nalaze u blizini obale Maroka u posljednjoj deceniji ili duže, javio je Deutsche Welle. Požari su uništili više od 3.000 hektara zemlje na otoku La Gomera gdje je prva vatra izbila prije sedmicu dana, uključujući i dio prirodnog rezervata Garajonay koji je stavljen na UNECO-vu listu svjetskog naslijeđa, prenosi AFP. Požari na susjednom otoku Tenerife proširili su se na više od 370 hektara, javlja Deutsche Welle. "Ovo će biti težak dan za sve, a najviše za nas koji se borimo s vatrom", izjavio je novinarima na Tenerifima Jan Manuel Santana, regionalni čelnik službe za bavljenje vanrednim situacijama na Kanarskim otocima. Ventura del Carmen Rodriguez, ministrica okoliša za otok La Gomera, izjavila je da će trebati najmanje 30 godina za Garajonay da se oporavi od šteta izazvanih požarima, prenosi UPI.
Na današnji dan 1961. godine komunistički režim u bivšoj Istočnoj Njemačkoj (DDR) počeo je izgradnju Berlinskog zida, podsjeća Radio "Deutsche welle" i naglašava da bi trebalo istražiti koliko je tačno ljudi poginulo u pokušaju da se domogne slobode. Njemačka je politički bila podijeljena već 1949. Četiri godine nakon završetka Drugog svjetskog rata, u zapadnom dijelu osnovana je Savezna Republika Nemačka, a u istočnom Njemačka Demokratska Republika, koja je bila komunistička diktatura. Hiljade ljudi je svakodnevno bježalo iz DDR. Kako bi to spriječila, tamošnja Socijalistička partija jedinstva Njemačke(SED) sagradila je 1952. godine, na granici između dvije zemlje, pet kilometara široku zonu zabrane kretanja. Unutrašnja njemačka granica protezala se od Sjevernog mora do Fogtlanda u Saksoniji i bila je duga gotovo 1.400 kilometara. Neko ko bi se kretao tim strogo nadgledanim prostorom, rizikovao je da bude uhapšen ili ubijen. Istražni savez o zbivanjima u bivšoj "SED-državi" pri Slobodnom berlinskom univerzitetu, sada bi trebalo da sistematski ispita koliko ljudi je poginulo do otvaranja granice 1989. godine. Nakon ujedinjenja Njemačke 1990, tada formirana istražna institucija je do kraja 2000. godine, ustanovila da je na unutrašnjim granicama Njemačke bilo 248 mrtvih. Ali stvarni broj bi mogao da bude znatno veći. Prema riječima njemačkog ministra za kulturu i medije Bernda Neumanna, inicijatorima tog projekta su od golih statistika mnogo važniji ljudi. "Radi se o sudbinama ljudi. Ide se za tim da se mrtvima daju imena i njihova lica i da im se vrati dostojanstvo. Njihove biografije podsjećaće nas na to koliko su brutalno tadašnja diktatura i neljudski granični režim uticali na ljude u Njemačkoj", rekao je Neumann. Rezultati projekta bi na kraju trebalo da budu dokumentovani u takozvanoj "knjizi mrtvih", sa kratkim biografijama žrtava. Kao uzor su važila istraživanja koja su provedena u vezi sa žrtvama Berlinskog zida, mada su u Berlinu ljudi mogli slobodno da se kretaću sve do početka izgradnje zida, 13. avgusta 1961. Njemačke unutrašnje granice su do tada već odavno bile osigurane bodljikavom žicom i vojnim personalom. Ali, broj onih koji su pokušali da bježe, ipak, je bio veliki. Tako je, prema podacima bivšeg Ministarstva za državnu bezbjednost DDR, Štazija, u periodu od 1974. do 1979. oko 5.000 ljudi pokušalo da pobjegne. Međutim, kako se navodi, samo njih 229 dočepalo se Zapadne Njemačke. Rukovodilac tog projekta Klaus Schroder, koji je odrastao nedaleko od granice, prisjeća se nekih detalja:"Režim DDR plašio se da bi ljudi mogli da bježe preko obale i mora. Moje prvo negativno iskustvo bio je jedan leš koji je plutao po vodi. Mi kao djeca to nismo tada mogli da razumijemo".
Dupuytrenova kontraktura karakterizira se kontrakcijom (skvrčavanjem) palmarne fascije dlana s formiranjem čvorića i traka između kože, s jedne strane, i neurovaskularnih peteljki i tetivnih struktura dlana s druge. Uzrok ovog čestog oboljenja u populaciji bijelaca nije poznat. Javlja se predominantno kod muškaraca starijih od 50 godina, obično onih čija je profesija povezana s dugotrajnim sjedenjem. Oboljenje je obostrano u polovini slučajeva. Postoji nasljedna sklonost, a oboljenje je češće kod pacijenata koji boluju od epilepsije, šećerne bolesti, alkoholičara i bolesnika s hroničnim oboljenjima. Oboljenje se može javiti i kod osoba koje ne rade, tako da se smatra da ono ne ovisi o stepenu korištenja šake. Najčešće se manifestira zadebljanjem na dlanu i prstima šake koje može biti čvrsto i često se pogrešno protumači kao žulj. Mali procent pacijenata može demonstrirati zahvatanje tabana (Lederhosenova bolest) ili penisa (Peyronieeva bolest). Zadebljana potkožna fascija može biti i vrpčasta pa se ponekad zamijeni sa skraćenjem tetiva te onemogućava opružanje prstiju. Upravo ovakvo skvrčavanje, nemogućnost potpunoga opružanja, dovode pacijenta ljekaru. Koža se može spojiti ožiljkom s kontrakturom te tako postaje uzdignuta i neravna. Također, koža dlana i zahvaćenih prstiju na strani dlana može biti jako napeta i uvučena u brazde dlana i prstiju. Drugim riječima, svako spontano skvrčavanje prstiju ka dlanu bez ikakve znane povrede, koje onemogućava potpuno opružanje prstiju, posebno malog i domalog prsta, najvjerovatnije je Dupuytrenova kontraktura. Kontraktura zahvata dlan, ali nikada ne srasta za krvne sudove i nerve, mada može prianjati za omotače tetiva savijača prstiju. Kod oboljenja koja traju dugo prsti mogu biti zgrčeni čvrsto prema dlanu, što ima za posljedicu skvrčavanje ligamenata i kapsule zgloba i atrofiju (propadanje) mišića šake. Konzervativni tretman je moguć, ali daje vrlo slabe dugoročne rezultate. Operativno liječenje je naročito potrebno kod uznapredovalih kontraktura (ograničenih ispružanja), posebno zglobova prstiju. Bolesnik se mora dobro upoznati s velikim tehničkim teškoćama operacije i mogućim rijetkim vraćanjem kontrakture. Pacijent operativni zahvat provede uobičajeno ugodno nakon blokade nerava u pazuhu, dakle, najčešće se ne uspavljuje. Ukoliko pacijent preferira, može se uraditi u "light" ili općoj anesteziji. Korekcija deformiteta i restauracija funkcije šake su cilj hirurškog zahvata. Logično je, dakle, da je funkcionalna nesposobnost glavna indikacija za hiruršku intervenciju. Otklanjanje zadebljane potkožne fascije daje najbolje dugoročne rezultate.
Bh. košarkaši su odigrali osmu pripremnu utakmicu uoči nastupa u kvalifikacijama za Evropsko prvenstvo. U meču zatvorenog tipa, na parketu dvorane "Mirza Delibašić" u Sarajevu izabranici selektora Aleksanda Petrovića savladali su Austriju, koju također očekuju kvalifikacije, rezultatom 82:69. Selektor je po povratku sa turnira u Ljubljani izjavio kako ne očekuje da naša reprezentacija pruži blistavu partiju u prijateljskom ogledu sa Austrijom, a tako je i bilo. Barem u drugom poluvremenu, skomni gosti bili su bolji rival, riješivši ovaj period igre u svoju korist rezultatom 42:33. Prethodno je naša selekcija tokom prvih 20 minuta vodila i sa 29 poena prednosti, a razlog pada u nastavku jeste umor nakon čak sedam pripremnih utakmica u kratkom periodu te činjenica da je Petrović pokušao raspodijeliti minutažu na veći broj igrača. Ipak, umor se nije osjetio na Nihadu Đedoviću koji je završio meč sa 26 poena, osam skokova i čak sedam iznuđenih prekršaja. Elmedin Kikaković ponovo je bio odličan, imao je 14 poena, Mirza Teletović dodao je 13 uz deset skokova, dok je Zak Rajt (Zack Wright) ispunio svoju kvotu asistencija (sedam) te ubacio deset koševa. Kod Austrijanaca prednjačio je igrač bh. porijekla Rašid Mahalbašić sa 14 poena i devet skokova. U dosadašnjem toku priprema BiH je savladala Crnu Goru, Sloveniju, Hrvatsku i Austriju, dok je poraze upisala u susretima protiv Italije, Finske, Slovenije i Srbije. Dvorana "Mirza Delibašić" u Sarajevu. Sudije: Medin Duškaj, Nermin Nikšić, Jasmina Tokić-Biščević. Rezultat: BiH - Austrija 82:69 (27:11, 22:16, 22:24, 11:18). BiH: Avdibegović, Mašić 2, Brkić 5, Naletilić, Rajt 10, Mitrović 3, Kikanović 14, Teletović 13, Peršić 5, Đedović 26, Sinanović 4. Selektor: Aleksandar Petrović. AUSTRIJA: Danek 2, Detrik 9, Gaspar, Grajmajster 1, Klepejc 2, Koh, Lamešić 9, Laneger 12, Mahalbašić 14, Mareš 10, Nagler 10, Šrajner, Vajder. Selektor: Nedeljko Aščerić.
Više od 75 posto Amerikanaca nezadovoljno je trenutnom političko-ekonomskom situacijom u Sjedinjenim Državama, dok je 23 posto zadovoljno, navodi se u izvještaju ankete koju je provela kompanija Gallup u srijedu. Nivo zadovoljstva u augustu, manji za pet posto u odnosu na juli, pokazuje da prošlomjesečni blago povećeni nivo zadovoljstva nije početak dugotrajnijeg održivog poboljšanja. Više od 31 posto Amerikanaca smatra da je ekonomija najvažniji problem s kojim je država suočena u sadašnje vrijeme, dok 23 posto ispitanika smatra da je glavni problem nivo nezaposlenosti. Oko 15 posto nije zadovoljno vladom, dok je osam posto izrazilo nezadovoljstvo zbog zdravstvenog sistema, a sedam posto zbog deficita u federalnom budžetu. Trenutni nivo zadovoljstva ukazuje na izazove s kojima je suočen predsjednik Barack Obama u svojoj reizbornoj kampanji. Nivo zadovoljstva je sličan onome početkom augusta 1992. godine kada je George H. W. Bush poražen u reizbornoj utrci protiv Billa Clintona. Znatno je niži nego sredinom augusta 1996. godine i sredinom augusta 2004. godine kada su na izborima pobijedili Bill Cliton i George W. Bush. Rezultati ankete kompanije Gallup zasnovani su na telefonskim intervjuima provedenim između 9. i 12. augusta, a ispitano je 1.012 odraslih. Mogućnost greške u anketi iznosi oko četiri posto, prenijela je agencija Xinhua.
Sarajlija Nail Kundo nije mogao vjerovati svojim očima kada je u ćevapima koje je sat ranije kupio u sarajevskom marketu "Block" pronašao geler od granate! Kako je ispričao za "Dnevni avaz", nesvakidašnja situacija dogodila se na radnom mjestu na Ilidži, nakon što je zagrizao ćevap i osjetio kako mu puca zub... - Uzeo sam paket ćevapa i vratio se na posao da ih ispržim. No, kada sam jedan ćevap zagrizao, osjetio sam da mi je nešto puklo pod zubima. Pogledam ćevap, kad u njemu geler - priča nam u nevjerici Kundo. U stanju šoka, uzeo je račun i ćevape i zaputio se u market. Kada je ispričao radnicima šta se dogodilo, pokazavši im geler, oni su ga uvjerili da će ćevape skloniti iz frižidera. - Napravili su budalu od mene. Ni da kažu žao nam je, niko ništa. Kažu, mi samo prodajemo ćevape. Kada sam pozvao Kantonalnu upravu za inspekcijske poslove, kazali su mi da je inspektorica na godišnjem te da nema niko da dođe da vidi o čemu se radi - ispričao nam je Kundo. U marketu su mu rekli da ćevape nabavljaju od kompanije "Jusuf Bey" Visoko te da se može njima žaliti ako hoće. - Šta bi bilo da sam progutao geler? Meni ne treba ništa, nikakva odšteta, nikakve pare. Samo da su mi se izvinili kao ljudi - kazao je Kundo. Vlasnik kompanije "Jusuf Bey" Mirsad Mušinbegović rekao nam je jučer da je nemoguće da se nešto takvo moglo desiti. - I ja sam šokiran. Mislim da je to nemoguće. Javili bi radnici s mašina da se nalazi komad željeza u proizvodnji. Tu su standardi kontrole. Jedino da se nekako odvalio komadić mašine pa završio u mesu, ali i to je nemoguće. No, kad hoće vrag, onda se svašta desi - rekao je Mušinbegović.
Finansijski izvještaj o poslovanju "Željeznica FBiH" (ŽFBiH) za prošlu godinu pokazao je da je ova državna kompanija u minusu za novih 42 miliona maraka, čime je ukupan dug preduzeća porastao na više od 700 miliona KM, saznaje "Dnevni avaz". No, i pored negativnog poslovanja, Skupština preduzeća je prije nekoliko dana usvojila izvještaj o radu ŽFBiH, te gubitak od 41.484.470 miliona usvojila na teret kapitala, čime su još jednom dugovi "Željeznica" pali na teret poreznih obveznika. Razlog novog poklapanja duga na teret kapitala, kako saznajemo, uporno je insistiranje Uprave ŽFBiH da Vlada FBiH nedovoljno izdvaja sredstava za subvenciju željezničke infrastrukture, iako posljednjih pet godina ona godišnje iznose 22 miliona maraka. Samo na plaće u prošloj godini potrošeno je više od 78 miliona maraka za ukupno 3.923 uposlenika. Na troškove službenih putovanja Uprava ŽFBiH potrošila je 854.000 maraka, te na intelektualne i lične usluge 235.000 KM!? Zanimljivo je da je na naknadu za terenski dodatak isplaćeno 1,1 milion KM., te da su troškovi reprezentacije koštali 127.000 maraka, a premije osiguranja 163.000 KM. Ako se uzme u obzir da su "Željeznice FBiH" i kreditno zadužene za nevjerovatnih 641,5 miliona KM, te da samo na ime poreza s krajem prošle godine duguju 137 miliona KM, dolazi se do podatka da je državna kompanija u minusu više od 1,8 milijardi maraka! Tu su i dugovanja prema dobavljačima kao što je hrvatski "Končar" u iznosu od 22 miliona maraka koje se odnose na kupovinu voza od 5,3 miliona eura, te opravku lokomotiva koju godinama vrši ova hrvatska kompanija. Uostalom, kako bi vratile dug "Končaru" "Željeznice FBiH" od Razvojne banke FBiH namjeravaju podići novi kredit u iznosu od 20 miliona KM kako bi ga otplatile, što preduzeće gura u novu dubiozu. Posebna je priča kako je utrošen kredit od 80 miliona maraka koje su ŽFBiH dobile 2010. godine za finansijsku kosolidaciju preduzeća koji je odobrila Vlada FBiH, te kako je na posebnom računu firme ostalo 14,5 miliona KM za navodne nove investicije koje nikome nisu poznate. Saznajemo i da su "Željeznice FBiH" 2003. godine vrijedile 1,5 milijardi maraka, ali krajem 2006. godine taj iznos opao je za skoro 23 posto, na 1,2 milijarde KM, i iz godine u godinu on je zbog lošeg poslovanja enormno smanjivan te sada, prema nezvaničnim podacima, iznosi svega 800 miliona KM.
Javna kompanija "Pošte Srpske" svakog mjeseca bilježi oko 100.000 maraka gubitaka u poslovanju, a iz Uprave su uputili apel Vladi RS ističući da se nalaze u nezavidnoj situaciji te da im višak zaposlenih i manjak posla predstavljaju najveći problem. Kako "Dnevni avaz" saznaje, gubici "Pošta Srpske" u prvih šest mjeseci ove godine iznose više od pola miliona maraka, a radnicima kasne plaće i ne plaćuju se doprinosi, zbog čega više od 2.000 zaposlenih strahuje da ih uskoro očekuje poslovni sunovrat koji doživljavaju mnoge javne kompanije u RS. Uprava ovog preduzeća zbog toga razmišlja i o mogućnosti da podigne kredit kako bi isplatila plaće radnicima, koje su početkom ove godine već umanjene za blizu šest posto. - "Pošte Srpske" ostvarile su u 2011. godini neto gubitak od 956.668 maraka, dok je godinu ranije gubitak iznosio više od milion maraka. Osnovni problem u radu je nemogućnost vršenja poštanske usluge zbog nepoštivanja zakona od najvećih korisnika poštanskih usluga, koji imaju paralelne dostavne službe, a nisu registrovani za vršenje ove djelatnosti, niti plaćaju licencu za rad Agenciji za poštanski saobraćaj BiH - navodi se u izvještaju ove entitetske kompanije. "Pošte Srpske" na ovaj način ostale su kratkih rukava kada je u pitanju dostava računa na terenu za električnu energiju te porez na nepokretnosti. Prema važećem cjenovniku ovog preduzeća, samo Porezna uprava RS za dostavu 400.000 računa trebala je platiti 1,2 miliona maraka. Da ne bi u potpunosti ostale bez prihoda, "Pošte" su odobrile popust od čak 73 posto, ali saglasnost na to ipak na kraju nije dalo Ministarstvo saobraćaja i veza RS. U ovom preduzeću trenutno je zaposleno 2.406 radnika, a u posljednjih šest godina primljeno je blizu 700 novih radnika. Prema podacima do kojih je došao "Avaz", prosječna plaća poštara i drugih nižerangiranih službenika "Pošte" iznosi oko 700 KM, dok je plaća generalne direktorice, uključujući i nedavno umanjenje od 5,6 posto, oko 2.850 KM, a sedam izvršnih direktora u ovom preduzeću ima primjanja od oko 2.350 KM. Većina radnika, koji nisu željeli javno istupati strahujući za svoj posao, ističe da se poštari svakodnevno žale na mala materijalna ulaganja u njihovu opremu, kao i na činjenicu da su primorani da, osim redovnih usluga, raznose i lutrijske tikete, razne reklamne letke i slično. Tvrde i da na mnogim šalterima nedostaje neopodnog materijala za rad, kao i da se vrlo malo ulaže u poštansku djelatnost.
Četiri miliona maraka novih stranih ulaganja, gradnja hale od 5.900 kvadrata i zaposlenje još 100 radnika, rezultat su razgovora vođenih između načelnika Bosanske Krupe Armina Halitovića i Tajokija Đakinta (Taiocchi Giacinto), generalnog direktora grupacije SIAC iz Italije, koja već ima jedan proizvodni pogon u Bosanskoj Krupi. Početkom avgusta na teren su izašle prve mašine za gradnju nove savremene proizvodne hale koja će, kao i preduzeće "Krupa-kabine", biti u vlasništvu italijanske grupacije koja proizvodi kabine za radne mašine. "Krupa-kabine" vrlo je uspješan kolektiv sa 150 stalno zaposlenih. Ova firma već duže godina radi u tri smjene i lider je u izvozu metalnih proizvoda na području USK. Nova ulaganja utrostručit će izvoz. Generalni direktor SIAC-a rekao je tokom boravka u Bosanskoj Krupi da je izuzetno zadovoljan poslovnom klimom koja je u posljednje tri godine uspostavljena u USK, što je omogućilo da njegova firma izuzetno dobro posluje. Rok za završetak nove hale je kraj januara 2013. godine. Općina Bosanska Krupa svim ulagačima odobrava popuste veće od 50 posto za svu potrebnu dokumentaciju ako se radi o gradnji proizvodnih objekata, a popusti su povoljniji što je veći broj uposlenih radnika. Sve prinadležnosti Općini mogu se plaćati u ratama.
Česti estetski nedostaci se očituju kao deformacija ušiju, a uočiti takvu deformaciju možemo već kod malog djeteta. Najveći problem se javlja kada dijete krene u školu, kada komentiranje klempavih ušiju djeci predstavlja omiljenu zabavu. Da kompleks zaista postoji kod nekih ljudi s deformacijom ušiju, govori činjenica da i mnogi odrasli ljudi žele korigirati taj estetski nedostatak. Kako je nepravilnost primjetna u ranom djetinjstvu, roditelji su često u nedoumici kada izvesti korektivni zahvat. Stavovi hirurga su ujednačeni i najčešće se predlaže korekcija prije polaska djeteta u školu, jer je do tada ušna hrskavica završila svoj razvoj u potpunosti. Do treće godine života uška doseže do 85 posto svoje veličine, a s pet godina rast uški je definitivan. Važno je da dijete uradi operativni zahvat prije polaska u školu, jer je to značajno za psihološki aspekt razvoja djeteta. Operacija se može izvesti i u starijoj dobi. Uho može biti klempavo jednostrano, obostrano, simetrično ili asimetrično. Ako je ugao između zadnje strane uha i glave veći od 30 stepeni, onda kažemo da je uho klempavo. Korekcijom klempavih ušiju uške se priljubljuju uz glavu ili se njihova veličina smanjuje. Različitim hirurškim tehnikama nastoje se uške priljubiti uz glavu i tako smanjiti neprirodan i prevelik ugao između njih (Converse, Mustard, Becker i dr). Cilj operacije je da se korigira klempavost, da se dobije prirodni oblik uha i ukloni psihičko opterećenje. Klempave uši su isključivo estetski problem i ne predstavljaju nikakvu funkcionalnu smetnju za razvoj sluha. Oporavak je jednostavan. Dijete mora nositi zavoj oko glave sedam dana i u tom periodu ne preporučuje se pranje kose. On je potreban da bi proces zarastanja uške u novom rekonstruiranom položaju tekao neometano i da u tom ranom postoperativnom periodu ne bi došlo do povreda ili presavijanja uški, što bi dovelo do recidiva deformiteta. Nakon sedam dana skida se zavoj. Tokom spavanja prvih 30 dana važno je nositi elastičnu traku da bi se spriječilo savijanje uški. Ožiljak nije uočljiv jer se nalazi na stražnjoj strani uški. Operacija traje jedan do dva sata. Kod male djece vrši se u općoj ili lokalnoj anesteziji, uz analgosedaciju, a kod odraslih u lokalnoj anesteziji. Izrugivanje drugih vršnjaka i nazivanje djeteta pogrdnim imenima utječe na dijete i uzrokuje nezadovoljstvo i nesigurnost. Djeca gube samopouzdanje, povlače se u sebe, izbjegavaju okolinu i pate. Ovu operaciju svrstavamo u red minimalnih operacija i s najmanjom traumom, a uz to dobivamo impresivnu i snažnu promjenu izgleda, zato što u našoj poliklinici koristimo kombinaciju više metoda da bismo postigli visok estetski nivo i veću sigurnost tokom operacije.
Vels je protiv BiH, piše "walesonline.co.uk" zaigrao u novim retro - dresovima kakve su nosili John Toshack, Brian Flynn, Leighton Jakova, uspješna generacija iz 70-tih godina prošlog vijeka. „No, sve osim sjete na stara vremena izgledalo je kao horor u srijedu navečer u Laneliju“. „Chris Coleman i njegov tim su umjesto prijateljske utakmice u kojoj su željeli podići samopouzdanje uoči starta kvalifikacija za SP u Brazilu (Velse u Kardifu starta protiv Belgije) zakoračili u težak period, svjesni da je situacija daleko od dobre, a kamo li idealne“, piše "walesonline.co.uk" u svojoj analizi nakon prijateljske utakmice Velsa i Bosne i Hercegovine (0-2). Golovima Vedada Ibiševića i Miroslava Stevanovića Vels uknjižio i treći poraz ove godine i „radikalne promjene su hitno potrebne“. Da stvar bude gore po Velšane, nakon „nokauta“ na terenu, večer je završila na vrlo ružan način. Iskusni Craig Bellamy je napustio stadion nakon niza uvreda sa tribina, na koje je u jednom trenutku uzvratio na neprimjeren način. Navijači su ga prozivali jer je igrao za tim Velike Britanije na Olimpijskim igrama u Londonu, puno bolje nego je odigrao protiv "Zmajeva" za Vels. Pjevali su mu: "Gdje ti je medalja iz Londona". Velšani se nadaju da će se Bellamy smiriti i da neće, što nije isključeno, reći zbogom reprezentaciji uoči samog starta kvalifikacija. U istom tekstu, u samom osvrtu na utakmicu, stoji da odbrana Velšana nije mogla parirati protivniku, vezni red pogotovo. "Napadači su potpuno bili lišeni podrške. Čak je i veliki Gareth Bale bio nevidljiv, iako se njemu može oprostiti jedna loša partija". Utjehu Vešlani traže u činjenici da je njiihova reprezentacija u ovo doba prošle godine "bila isto tako bijedna" u prijeteljskom duelu protiv Australije, tada pod vodstvom pokojnog Garyja Speeda, da bi nakon toga dobili četiri od narednih pet utakmica. "Nažalost, potcijenili smo Bosnu. Coleman je čuvao Bellamyja jer s Cardiff Cityjem ima veoma važan meč sa Huddersfieldom sutra navečer, na otvaranju sezone. Izostavio ga je iz startne postave“. Što se prvog poluvremena tiče "možemo biti i sretni što smo završili sa samo jednim golom u mreži. Jedinu pravu našu šansu spektakularno je skinuo golman Stokea Asmir Begovića", kada je odbranio udarac Allena, "15 mliona funti vrijednog igrača Liverpoola". "Za devet minuta u drugom dijelu Bosna je zabila i drugi gol, sasvim zasluženo. Džeko je započeo akciju, odigrao za sjajnog veznjaka Pjanića, koji je pokazao sav svoj rakoš, a potom uredno uposlio Stevanovića, koji je iz trka rutiski pogodio mrežu Myhilla", napisao je novinar "walesonline.co.uk". Prije utakmice s Velsom, u našem taboru nije bilo euforije. Naprotiv, Sefet Sušić je javno poručio da gore idemo ne izgubiti. Dobili smo, i konačno smo i mi nekome napravili probleme. Rijetko je to ko očekivao, Velšani ponajmanje, ali desilo se. Možda je to recept za ubuduće, kada je naša "A" reprezentacija u pitanju.
Ministar vanjskih poslova BiH Zlatko Lagumdžija izjavio je na konferenciji za medije po povratku sa samita Organizacije islamske konferencije (OIC) u Meki da neće podnijeti ostavku koju je od njega zatražio Milorad Dodik, predsjednik RS, zbog glasanja za rezoluciju o Siriji. Onima kojima se ne sviđa ono što radi, Lagumdžija poručuje da postoje jasne procedure. - Pri tome, ja nisam predsjednik SDA. Mi se ne ponašamo tako da se grčevito držimo dok nas neko špahtlom ne skine s fotelje. Ako postoji većina za moju smjenu, nije nikakav problem. SDP se povlači, mi smo spremni u punom kapacitetu biti opozicija - rekao je Lagumdžija. Kada su u pitanju događaji nastali nakon glasanja o Siriji, Lagumdžija kaže da postoje dva aspekta: proceduralno-pravni i politički. On pojašnjava da BiH nije imala drugo rješenje nego da podrži rezoluciju. On je podsjetio da je još od 2010. godine, u vezi s glasanjem o napadu na palestinski konvoj, član Predsjedništva Nebojša Radmanović kazao je da, prema načelnom dogovoru, BiH u UN-u glasa kao zemlje EU kada one imaju jedinstven stav. U suprotnom, BiH treba biti suzdržana. Kada je u pitanju Sirija, EU je imala jedinstven stav. Osim toga, Lagumdžija kaže da je dobio instrukciju predsjedavajućeg Bakira Izetbegovića dva sata prije glasanja u UN-u. - Šta je uopšte povod da se krene u napad na predsjednika SDP-a? Kako je prije dvije godine napadnut predsjedavajući Haris Silajdžić, a sada je sav napad na ministra? Meni je jasno zašto je to tako. Očigledno je da se ovdje ne radi o Siriji nego o nečemu sasvim drugom - kaže Lagumdžija. Upitan da pojasni aranžman o korištenju privatnog aviona "Aviotransa", kompanije u vlasništvu "Avaza", kojim je bh. delegacija putovala u Meku, Lagumdžija je pojasnio da je jedan od razloga što bh. delegacija u Meku nije putovala komercijalnim avionom činjenica da je imala aktivnosti na spašavanju bh. građana koji žele napustiti Siriju. On kaže da je MVP tražio ponude za avion na nepoznato vrijeme povratka s konačnom destinacijom Meka i dva zaustavljanja. Na komercijalnim linijama za četiri čovjeka sve je koštalo između 22.000 i 38.000 KM. - Tada smo se opredijelili da uzmemo avion "Aviotransa". Uz to, gospodin Fahrudin Radončić obavijestio me da su spremni da kao firma učestvuju u toj akciji, jer ta akcija ima humanitarne elemente spašavanja naših ljudi u Siriji i da su oni spremni snositi dio troškova. Prvo što sam pitao bilo je: Možemo li mi čovjeku platiti manje nego što treba, jer će me sutra neko optužiti zašto smo platili osam, a ne 30.000 KM, koliko je trebao koštati let. Pravnici su mi rekli da može, jer to ne šteti državi - rekao je Lagumdžija. On je javno upitao "je li to bolje dati 30.000 KM nekoj firmi iz Slovenije za avion nego 8.000 KM kompaniji iz BiH", te je ustvrdio da će prednost uvijek imati bh. firma. Lagumdžija je jučer upitao kako je moguće da BiH kao država nema avion. - Znate da smo izašli iz rata s avionom. Ko je prodao taj avion koji smo imali? Ima li još neka država koja nema avion za potrebe u ovakvim slučajevima - rekao je Lagumdžija. Lagumdžija očekuje da će novi sastanak šestorke biti početkom septembra te je uvjeren da će prva tačka biti slučaj "Lagumdžija". Na novinarski upit ko čini šestorku, Lagumdžija je kazao: SDP, dva HDZ-a, SBB BiH, SNSD i SDS, dok je SDA nazvao "sedmim putnikom". On je ponovio stav SDP-a da zamrzne sve razgovore o presudi "Sejdić - Finci" do kraja avgusta, kako bi vidjeli šta će u vezi s ovim učiniti Predsjedništvo BiH, koje snosi veliku odgovornost.
Rameni zglob je najpokretljiviji u ljudskom tijelu. Čine ga četiri zgloba koja su stabilizirana i zaštićena ligamentima, mišićima i burzama, koje umanjuju trenje okolnih tetiva. Oštećenje jednog od njih smanjuje funkciju ramena. Bolesnikova dob i tegobe koje ima, upućuju na dijagnozu. Kod pregleda se nađe lokalna bolna osjetljivost, a bol se javlja postepeno, s vremenom je sve intenzivniji te ga pacijent osjeća i u mirovanju. Od dijagnostičkih metoda, preporučuju se rendgen, ultrazvuk, artroskopija. Terapiju je potrebno započeti odmah nakon dijagnosticiranja, što podrazumijeva primjenu antireumatika, fizikalnu terapiju, lokalnu instilaciju anestetika i kortikosteroida ("blokada") te dozirane vježbe. Ovi simptomi ukazuju na degenerativne promjene u koljenu, koje zahvataju sve njegove strukture. Gonartroza je veoma česta bolest kod osoba starijih od 50 godina i triput je učestalija kod žena nego kod muškaraca. Uzročni faktori nastanka artroze su metabolički i hormonalni poremećaji, pogrešni statički odnosi (X ili O-koljeno), funkcionalna preopterećenja, prekomjerna tjelesna težina, učestale manje povrede te upalni procesi. U fazi pogoršanja mogu se javiti otok i hipertermija zahvaćenog koljena. Preporuka je uraditi RTG koljena, eventualno MRI te započeti s terapijom (fizikalna terapija, kineziterapija - vježbe za jačanje natkoljene muskulature, antireumatici, lokalno gelovi). Izboru školske torbe morate obratiti posebnu pažnju, jer je ona dio školskog pribora koji može najviše utjecati na zdravlje i pravilan razvoj djeteta. Ona tokom školovanja može izazvati hronične probleme na kičmi, mišićima, ramenima koji se mogu nastaviti poslije kroz život. Američke studije ukazuju na to da težina školske torbe ne bi trebala biti viša od 10 posto tjelesne težine djeteta. Poželjno je nabaviti ruksak koji će dijete nositi na leđima, danas postoje posebno izrađeni ergonomski ruksaci. Veliki dio zdravstvenih problema povezanih s lošim držanjem u kasnijem životnom razdoblju, vuče uzroke iz dječijeg doba, pri čemu školska torba ima veliku ulogu. Akupunktura, dio tradicionalne kineske medicine, veoma je efikasna u liječenju svih bolnih sindroma mišićno-koštanog sistema. Kao i svaka druga terapija, postiže dobre rezultate samo u slučajevima gdje je, na temelju dobrog dijagnostičkog postupka, postavljena puna indikacija za njenu primjenu, i to ne samo na temelju tradicionalne kineske medicine nego i po principu savremene medicinske nauke. Prema tome, prije primjene bilo kakve terapije neophodno je uraditi određene dijagnostičke pretrage kako bi se utvrdili uzroci vaših bolova u ramenima i leđima. Skolioza je deformitet kičmenog stuba u frontalnoj ravni, odnosno u ravni koja dijeli tijelo na prednju i stražnju stranu. Program kineziterapije, odnosno vježbi, koristi se kod skoliotičnih držanja i funkcionalnih skolioza. U svim ostalim slučajevima potrebna je kombinirana terapija, ortopedsko-hirurška, dok vježbe treba shvatiti kao neizostavnu kariku u lancu neophodnih procedura ka rješavanju problema. Program vježbi je individualan i određuje se za svako dijete posebno. Sport koji se najviše preporučuje je plivanje, dalje dolaze u obzir gimnastika, košarka i odbojka. U posljednje vrijeme, pored ovih sportova, preporučuje se terapijsko jahanje, gdje se vježba postura tijela te jača trbušna i leđna muskulatura. Eventualne poteškoće s razvojem kukova novorođenčeta treba rješavati što ranije, prije navršene prve godine života. Zato je izuzetno važan prvi pedijatrijski pregled u porodilištu, a potom pregled kod radiologa (ultrazvučni pregled kukova) i ortopeda (koji će preporučiti vježbe ili remenčiće za kukove). Na ultrazvučni pregled kukova upućuje se novorođenčad za koju, nakon kliničkog pregleda, postoji sumnja na displaziju ili iščašenje kukova. Program vježbi za kukove treba raditi i kod zdrave djece, jer time istežemo mišiće i ligamente, ojačavamo ih, što je preduvjet za pravilan i stabilan hod.
Mujo Sokolović, penzioner koji stanuje u ilidžanskom naselju Sokolović-Kolonija, a kojem su februarski snjegovi srušili prednji dio krova, usljed čega mu u tri sobe na spratu prokišnjava, dok je u kupatilu pukla cijev od hladnoće, do danas nije dobio ni feninga za popravku svoje kuće. Sokolović nam je ispričao da su dežurne ekipe Civilne zaštite općine Ilidža koje su neposredno nakon urušavanja krova izlazile na lice mjesta utvrdile štetu i trebalo mu je biti isplaćeno 3.650 KM. - Ne želim nikoga optuživati, ali me interesuje gdje je moj novac zalutao pa ga nema već šest mjeseci. Ne možemo živjeti bez krova, a za samo kupatilo mi treba 3.000 KM - kaže Sokolović. On je u više navrata kontaktirao Općinu Ilidža, gdje mu je rečeno da je njegov predmet zaprimio Kanton. - Ne znam više kome da kucam, a ne mogu da hodam jer imam povredu lijevog kuka. Ovo je velika bruka - ogorčen je Sokolović. Nadležni u Općini Ilidža kažu da Kanton općinama nije dao sredstva za isplatu šteta. Mišljenja su da o ovom problemu treba brinuti Civilna služba FBiH. - Općinsko vijeće je procijenilo štetu nakon uviđaja koji je obavila komisija na terenu, ali ovo nije samo problem naše općine već i cijelog Kantona. Ovo je jedan od 400 slučajeva koji čekaju na odštetu - kažu u Službi za civilnu zaštitu općine.
Pripadnici vatrogasne jedinice Bratunac i radnici Šumskog gazdinstva /ŠG/ "Drina" nastavili su jutros gašenje požara na lokalitetu Oparci u opštini Bratunac, saopšteno je iz Republičke uprave Civilne zaštite. Zahtjev Uprave za angažovanje helikoptera Oružanih snaga BiH na ovom području i dalje je na snazi, a u toku dana područje će obići pomoćnik direktora Uprave. Požar na širem lokalitetu sela Berega, u opštini Sokolac, koji je zahvatio travu i nisko rastinje na graničnom području opština Sokolac i Rogatica, a u kojem je juče izgorjela jedna kuća i šest pomoćnih objekata, lokalizovan je i stavljen pod kontrolu sinoć oko 19.00 časova. Na požarištu je organizovano dežurstvo i stanje se prati. U gašenju su angažovani pripadnici vatrogasnih jedinica sa Sokoca i iz Rogatice, radnici ŠG "Romanija" Sokolac i "Sjemeć" Rogatica, te mještani. U požaru nije bilo povrijeđenih, a materijalna šteta biće procijenjena u narednom periodu. Aktivni su požari u Trebinju /Trebinjska brda/, Bileći /Davidovići i Luke-Brestice/ i Nevesinju /Bezđeđe i Trusina/, koji se ne gase zbog nepristupačnosti terena, ali se stanje na požarištu prati. U rejonu Gostun, opština Novo Goražde, stanje na požarištu se i dalje prati, pošto mjestimično još tinjaju panjevi na ovom području. Efikasnim intervencijama vatrogasaca, juče je ugašeno više požara u početnoj fazi, i to u opštinama Pale /Bjelogorci i područje Jahorine/, Višegrad /Lipe/, Foča /Handići/, Čelinac /Popovac/ i Trebinje /Jazina/.
Li Van (Le Van, 55) iz Vijetnama, kome je žena umrla 2004. godine, nije mogao da se pomiri sa činjenicom da je više nema pa je zato odlučio da se "premjesti" pored njenog groba, gdje je spavao skoro godinu dana. Nakon godinu dana, komšije koje su dolazile na groblje su se pobunile. Iako je Van imao planove za tunel, koji bi vodio tačno do ženinog sanduka, nakon intervencije građana odlučio se na još bizarniji čin. Naime, Van je iskopao tijelo žene i stavio je pored sebe u krevet. Pored umrle supruge Van spava već osam godina. Vanov sin fotografisao je umrlu majku u krevetu i istakao kako je on svaki put kada ide da spava zagrli i ode. Otac Vana ističe kako ga komšije nisu posjećivale godinama. - Sada kada su saznali da mi je žena "sve vrijeme tu", žele prosto da plate kako bi samo ušli u kuću i uvjerili se u to sami. Ja razmišljam apsolutno drugačije nego drugi ljudi. Tijelo moje žene jeste mrtvo, ali ne i njen duh. Uopšte me nije strah da ležim pored nje navečer – objasnio je Van. Kako se tijelo njegove žene ne bi raspalo, Van je uradio čin sličan balzamovanju, samo što je u ovom slučaju koristio glinu koju je ženi nanio na cijelo tijelo, a u najvećoj količini na lice. Nije poznato da li Van ženi drži drvenu masku na licu ili je ono takvo od gline. Lokalne vlasti istakle su da će tijelo žene biti ponovo sahranjeno ili kremirano. Takođe, dodaju da Van nije smio ovako nešto da uradi jer smatraju da je "uznemirio mrtve".
Političari iz Republike Srpske horski ovih dana ponavljaju da je "RS država", da je BiH "nužno zlo", "neuspjeli projekt", "neodrživa zemlja"... Uz nezaobilaznu bitnu predizbornu notu ovih istupa, niko normalan ne može se oteti utisku da je papagajsko ponavljanje o "državnosti" RS najobičnija besmislica! Po mnogočemu ona najbolje podsjeća na onu narodnu "Što je babi milo..." Istina, Dodika ne treba potcjenjivati. On je jedini srpski političar koji ima precizan plan i koji taj plan stabilno i postojano realizira - stavku po stavku. Ipak, BiH je prekrupan zalogaj i za veće od njega. Mnogi su o nju zube polomili i truhnuli i truhnu po kazamatima kao osuđenici za najteže oblike ratnog zločina i kriminala. To i jeste utabana staza kojom koračaju svi zločinci. Oni svoja zlodjela pokušavaju prikriti ili opravdati nastojanjima da rastoče BiH. Rezultati njihovih napora su vidljivi, kao i epilog - svi su završili iza rešetaka, a neki na kraju skončali u grobu. Mogu političari iz RS pričati i pisati šta im je želja i o čemu sanjaju. Ovo je slobodna zemlja. No, niti će njima, a niti njihovim biračima biti išta bolje nakon izjava u kojima se negira državnost BiH. Ta se priča, uostalom, plasira i zato da se gladni birači ne bi pitali šta je s njihovim plaćama i penzijama, njihovim životima uopće.
U Institutu za nestale osobe BiH očekuju da će negeografski broj, koji je potpuno besplatan za pozivaoca, dati rezultate i da će oni koji imaju informacije o potencijalnim lokacijama grobnica gdje se nalaze žrtve iz proteklog rata te informacije saopćiti Institutu. - Očekujemo da će ovaj broj ubrzati proces traženja nestalih osoba, odnosno osoba koje su nestale u toku proteklog rata na području BiH, kazala je Feni glasnogovornica Instituta za nestale osobe BiH Lejla Čengić. Institut za nestale osobe BiH dobio je negeografski broj 080 02 01 07 koji je besplatan za pozivaoca, a svi oni koji imaju informacije o pojedinačnim i masovnim grobnicama na ovaj način mogu potpuno anonimno javiti Institutu za nestale osobe. Čengić navodi da je negeografski broj samo jedan od načina da se dođe do informacija i da se te grobnice, odnosno žrtve ekshumiraju, identificiraju i predaju njihovim obiteljima kako bi ih dostojanstveno ukopale. - Kada su u pitanju postupci naših istražitelja na terenu, oni su i dalje intenzivni, naši istražitelji provjeravaju svaku informaciju do koje dođu, vrše probna kopanja, izviđaju terene i pronalaze žrtve iz proteklog rata - naglašava Čengić. To je također jedan od načina da se dođe do informacija, odnosno da se pronađu žrtve. Čengić navodi da dobijanju informacija doprinosi saradnja sa drugim institucijama koje se bave istraživanjem i rasvjetljavanjem ratnih zločina. To su ministarstva unutrašnjih poslova, SIPA, OSA i druge agencije. Po njenim riječima, sudski procesi su veoma važan mehanizam dolaska do informacija. - Zahvaljujući informacijama Haškog tribunala (ICTY) mi smo samo na području Srebrenice, u 12 masovnih grobnica, pronašli preko četiri hiljade nestalih osoba - precizirala je Čengić. U Institutu za nestale osobe u potpunosti su zadovoljni saradnjom s Haškim tribunalom i prosljeđivanjem njihovih informacija, dok su od sudskih procesa u BiH očekivali puno više. - Do sada su proslijeđene samo tri informacije, a jasno je da postoji u Zakonu o krivičnom postupku institut sudske nagodbe na temelju koje bi se moglo doći do informacija o potencijalnim lokacijama gdje su sakrivene žrtve iz proteklog rata - kazala je Čengić. U Bosni i Hercegovini se još uvijek preko osam hiljada osoba vode kao nestale tokom proteklog rata. Do sada je pronađeno preko 22.000 osoba, a 19.000 žrtava proteklog rata su identificirani i njihovi posmrtni ostaci su predati obiteljima kako bi ih dostojanstveno ukopale.
Više od 200 pripadnika baskijske separatističke organizacije ETA-e u španskim zatvorima stupili su u štrajk glađu u znak podrške jednom svom saborcu, oboljelom od raka, a sve više im se priključuju i Baskijci u francuskim zatvorima. Oko 35 zatvorenika je prošle sedmice počelo štrajk kako bi skrenulo pažnju španske vlade na slučaj Iose Uribetxeberrie, člana ETA-e osuđenog zbog otmice zatvorskog službenika 1990-ih godina, koji traži da bude pušten iz zatvora pošto je obolio od raka. Njihovoj incijativi pridružili su se i drugi zatvorenici, a broj štrajkača povećava se svakodnevno, prenosi AFP. I Uribetxeberri štrajkuje glađu, tražeći da bude pušten na uslovnu slobodu iz humanitarnih razloga. On je 1998. godine osuđen na 32 godine zatvora zbog otmice Josea Antonia Ortege Lare, koga je držao u zatočeništvu 532 dana. Sud u ponedjeljak treba da, na osnovu rezultata medicinskih analiza, donese odluku o eventualnom puštanju Uribečebarije na slobodu. Vlasti smatraju ETA-u odgovornom za više od 800 ubistava tokom 40-godišnje nasilne kampanje čiji je cilj stvaranje nezavisne baskijske države na sjeveru Španije i jugozapadu Francuske. Stručnjaci vjeruju da je poslije talasa hapšenja prethodnih godina ostalo svega pedesetak aktivnih pripadnika ETA-e. U Španiji je u zatvorima oko 600 članova te grupe, a u Francuskoj 150.
Nihad Đedović 40, Zak Rajt (Zack Wright) 40, Mirza Teletović 37... Nisu to poeni, mada je ovaj trojac prednjačio i u tom segmentu, nego broj minuta koje su naši ključni košarkaši proveli na parketu dvorane "Mirza Delibašić". Čak je i Elmedin Kikanović, iako je prethodnih 48 sati zbog visoke temperature praktično preležao u krevetu, morao igrati više od pola sata ne bismo li, nakon žestoke borbe, oteli dva boda papirnatom autsajderu Latviji i pobjedom (87:84) otvorili kvalifikacije za Evropsko prvenstvo 2013. Selektor Aleksandar Petrović najavio je siguran plasman na EP, samo na teži ili laški način, a već nakon prvog meča, postalo je jasno da ćemo se morati dobro oznojiti kako bismo iduće godine vidjeli Eurobasket. - Očekivao sam da bi se ovo moglo dogoditi. Igrači su toliko željeli da odigraju dobru utakmicu, to se vuklo svih 35 dana priprema, toliko je bilo emocija da smo se u toj atmosferi, nakon vodstva od 4:0, ali i odmah potom promašenih zicera, počeli raspadati. Meni je jasno da Đedovića ponesu emocije, da ide srcem na trojicu, ali to ne može. No, bitno je jedino da smo pobjedom probili led, prevazišli emotivne i psihološke barijere - kaže Petrović te dodaje da je sada ključno oporaviti igrače do sutrašnjeg duela s Holandijom. - U utakmicu koja je stalno bila na ivici da je odluče jedna ili dvije lopte, nisam mogao pretjerano rotirati, računao sam na igrače koji se osjećaju komfornije na terenu - objasnio je Petrović, koji je koristio samo sedmoricu košarkaša (pored Teletovića, Rajta, Đedovića i Kikanovića, to su bili još Ante Mašić, Dalibor Peršić i Nedžad Sinanović). - Vjerujem da ćemo se regenerirati i pobijediti u Holandiji. Nadam se da smo utakmicom protiv Latvije preboljeli dječije bolesti - rekao je selektor BiH. Petrović je ponovio da će skraćenu rotaciju (samo 10 igrača u timu) nadoknaditi dovođenjem trojice juniora po završetku EP-a divizije B u Sarajevu. Najviše očekuje od centra Jusufa Nurkića (34 poena, 20 skokova protiv Finske), koji bi trebao pomoći u odbrani i skoku. Navedimo i mišljenje legendarnog Mirka Novosela, čovjeka iz Kuće slavnih, koji obavlja dužnost savjetnika u stručnom štabu reprezentacije BiH, uz koju će biti u svim utakmicama. - Kada promašiš 14 zicera, teško da možeš pobijediti drugačije nego ovako. No, možda je ovo dobro, da u startu vidiš da moraš igrati punom snagom, da ne smije biti opuštanja. U svakom slučaju, Bosna i Hercegovina ima bolju reprezentaciju od Latvije, koja je opasna ako joj ostaviš otvorene šuteve, ali kada zaigraš agresivnije, oni odmah padaju - rekao je Novosel. Naš tim sutra će od 19.30 sati u Almereu igrati drugi meč kvalifikacione grupe D protiv domaćina Holandije. Istog dana sastaju se još Gruzija - Rumunija (17 sati). Naš naredni rival Holandija neočekivano je poražen u Rumuniji (84:90). Selektor "Tulipana" Jan Viljem Jansen (Williem) rekao je da je razočaran porazom od domaćina, na čijoj klupi sjedi bh. stručnjak, nekadašnji igrač i trener sarajevske Bosne Mladen Ostojić. - Ovo je bila čvrsta utakmica, jer Holandija ima prilično mudre igrače. No, odigrali smo bolje. Naročito sam zadovoljan time što smo postigli veliki broj poena - rekao 53-godišnji trener iz Sarajeva. Rumune su predvodili bek Rareš Mandače (Rares Mandache, 19 poena) i krilo Vlad Moldoveanu (16), a Holanđane centar Henk Norel (27) i bek Dejvid Jansen (David, 18).
Šta se može izvući kao pouka iz cjelokupnog slučaja Mevlida Jašarevića, koji je prošle godine počinio teroristički napad na Američku ambasadu u Sarajevu, a koji se jučer nije pojavio na suđenju jer ne priznaje Sud BiH? Tri stvari. Svi oni okorjeli komunisti, radikalni nacionalisti i vjerski fanatici, ideološki zakržljenici koji se ježe na riječ "demokracija", proizvedeni kao rezultat totalitarnog i diktatorskog sistema propale nam Jugoslavije, koji svojim djelovanjem, medijskim istupima i izjavama doprinose stvaranju antiameričke klime u BiH, ustvari su svi ujedinjeni borci protiv BiH i njenih državnih interesa! Najveći problem ovih ideoloških zbunjenika jeste da generalno nisu ni sami svjesni da njihovo antiameričko djelovanje u najvećoj mjeri ide u prilog Miloradu Dodiku i svima ostalima koji bi najradije vidjeli raspad BiH te svima onima koji to i javno promovišu, nazivajući BiH državnom zajednicom te podržavajući ruske interese koji daju podršku u ime UN-a genocidnom djelovanju Asadovih ubica u Sriji! Kako ne razumiju da su Sjedinjene Države naš najbliži saveznik i prijatelj, jamac mira, koji najčvršće stoji iza teritorijalnog integriteta Bosne i Hercegovine!? Zar im nije jasno da, ako SAD ne bi imao ulogu u svjetskom poretku koji ima, onda bi tu ulogu zauzela Rusija ili, ne daj Bože, Kina!? Ako bi, nekim slučajem, demokratska Amerika sutra prestala biti to što jeste, svjetska sila broj jedan, u roku od 24 sata izbilo bi širom svijeta 50 ratova i 50 genocida, a naša BiH ponovno bi se našla na nišanu gladnih nacionalističkih vukova iz komšiluka!
Bosanci i Hercegovci prosto su ovisni o raznim komparacijama. Volimo se porediti s jačima od sebe, mjeriti koliko nam još treba centimetara do njihovih visina, ali prava je poslastica, ipak, kada se poredimo s onima koje smatramo slabijima. Tako se nekako svima pod kožu uvuklo mišljenje da smo veoma daleko od država sa EU pedigreom, ali isto tako smatramo se superiornima u odnosu na, recimo, Crnu Goru, Makedoniju, Albaniju, a o Kosovu da ne govorimo. No, Olimpijske igre u Londonu zorno pokazuju da smo na krivom tragu. Naprimjer, crnogorske rukometašice i vaterpolisti plasmanom u polufinale OI došli su nadomak osvajanja medalja, koje će, vjerovatno, ostati pusti san za naše sportiste barem na još tri naredne olimpijade. Da ironija bude potpuna, BiH nikada, ni na jednim OI, nije ni imala predstavnike u timskim sportovima. Čak i ako ignoriramo Olimpijadu te je označimo kao Ahilovu petu bh. sporta, ne možemo zanemariti činjenicu da je Makedonija na prošlom EP-u za košarkaše ušla među četiri najbolje evropske reprezentacije. Naravno, i to je rezultat koji možemo samo snivati. Crna Gora i Makedonija, dakle, na velikim takmičenjima doživljavaju afirmaciju, reklamiraju vlastite vrijednosti i simbole, a nas ostavljaju daleko iza sebe, u blatu rezerviranom za one najgore. Nažalost, takva slika nas prati i u svim ostalim oblastima, ne samo u sportu. Danas su sve zemlje regiona, htjeli to mi sebi priznati ili ne, daleko naprednije od BiH. Ali, ako već moramo trpjeti bijedne rezultate na olimpijskim semaforima, nije valjda da moramo trpjeti i lidere koji su nam stvorili bijednu državu? Toliko bijednu da više ni mikroskopom ne možemo naći slabije od sebe.
Premijer Srbije Ivica Dačić odbacio je danas kao nepotrebnu inicijativu predsjednika Republike Srpske Milorada Dodika o definisanje srpskog nacionalnog interesa. "Čemu služi državno rukovodstvo nego da štiti srpski državni i nacionalni interes. Valjda je obaveza svih na državnim funkcijama da štite državni i nacionalni interes i što se mene tiče ta inicijativa nije bila potrebna", rekao je Dačić novinarima u Palati Srbija pošto je primio vatrogasce koji su učestvovali u gašenju požara kod Hilandara. Dačić je naveo da o Dodikovoj inicijativi nije informisan i podsjetio da je predsjednik RS o tome razgovarao sa predsjednikom Srbije Tomislavom Nikolićem tokom njihovog nedavnog susreta u Beogradu. Premijer Srbije je rekao da očekuje dalje zbližavanje Srbije i Republike Srpske u skladu sa Sporazumom o specijalnim vezama. "Srbija poštuje Dejtonski sporazum i ustrojstvo BiH i nikakvih promjena tog sporazuma ne smije biti bez saglasnosti tri naroda i oba entiteta, a to znači i da bi Srbija trebalo da razvija što bliže odnose sa Republikom Srpskom u svakom smislu", rekao je Dačić. Dodik je jučer rekao da se zalaže za što hitnije definisanje jasnih političkih ciljeva srpskog naroda u cjelini, naglašavajući da je o tome razgovarao i sa predsjednikom Srbije Tomislavom Nikolićem. "Mi smo se dogovorili da iza 20. septembra u Banjoj Luci održimo Savjet za provođenje Sporazuma o specijalnim vezama, na čijem će dnevnom redu biti i ova tema", rekao je Dodik.
Dimne bombe su alatka koje se politika rado laća. Njima se nastoji zamagliti i slučaj "Lagumdžija", koji je za Dodika najednom postao problem svih problema. Povod je, naravno, nedavno glasanje u Ujedinjenim narodima, kada smo bili na strani uvjerljive većine. Tom prilikom su SAD ostvarile izrazitu prevagu nad Rusijom, koja je predvodila grupaciju naklonjenu vladajućem režimu Sirije. Kad to znamo, gluho zvone lažnjaci koji se plasiraju iz Banje Luke, kojoj, tobože, nije važno kako se u Njujorku glasalo, nego kako je do toga proceduralno došlo. A to baš i nije blizu istini: srpskoj politici najviše je zasmetala upravo korpa u koju je ubačen naš diplomatski glas. Za Moskvu je to morao biti signal o (ne)moći njihovih saveznika u BiH, koji odavno čine sve da se umile i Putinu i Rusiji. Sirijska kriza u ovome času je najvažnija međunarodna bitka koju vodi Moskva. Potvrđuje to i jučerašnja vijest o njenoj, ko zna kojoj po redu, isporuci teškoga naoružanja ugroženome diktatoru El-Asadu. Rusija je, očito, namjerila da se u tom okršaju, koji se posredno vodi i sa Amerikom, bori do posljednjeg zvuka gonga. Poraz ruskih saveznika u BiH, kada je riječ o ovom pitanju, tim je značajniji. Dodik to zna, pa pred Moskvom pokušava spasiti založeni obraz. Povika na Lagumdžiju stoga mu i služi samo kao dimna bomba, vještački začin kojim pokušava popraviti bljutavi okus svoje porcije ruske salate.
U galeriji tuzlanskog Foto kino kluba otvorena je izložba fotografija „Tri kluba“, koju su organizovali Asocijacija za umjetničku fotografiju BIH i Foto kino klub Tuzla. Izložba je koncipirana tako da umjetnici iz dobojskog, banjalučkog i tuzlanskog foto kino kluba, ljubiteljima umjetnosti predstave svoje umjetničke fotografije. - Želja nam je bila da tuzlanski ljubitelji umjetnosti na jednom mjestu imaju priliku pogledati najbolja umjetnička dostignuća iz tri bosanskohercegovačka grada. Zato smo izložbi i dali naziv „Tri kluba“. U okviru ove izložbe ukupno je izloženo 90 umjetničkih fotografija. Odnosno po 30 iz svakoga foto kino kluba – naglasio je Robert Andrejaš, predsjednik Foto kino kluba Tuzla. Publika će imati priliku da pogledada radove i poznatijih autora poput Dejana Đurića, Dragana Prole, Amira Devedžića i Igora Lazića. Otvaranju je prisustvovalo deset stranih turista iz nekoliko zemalja, koji su na kraći odmor došli upravo u Tuzlu. Pa su u sklopu svoga noćnog izlaska, odlučili da posjete izložbu. Prema riječima turista, kada dođu u neku zemlju, ponajprije ih zanima kulturna ponuda grada u kojem se nalaze. Napominju da će tokom svoga boravka u Tuzli, posjetiti većinu kulturnih dešavanja.
Iz budžeta Republike Srpske prošle godine je za socijalno zbrinjavanje radnika koji su u ovom entitetu u procesu privatizacije, stečaja ili likvidacije ostali bez posla isplaćeno oko 20 miliona maraka. Fondu PIO RS iz ovog programa prebačeno je oko 19,3 miliona KM, a Zavodu za zapošljavanje RS oko 830.000 KM. - Na teret tekućih doznaka zbrinuto je 5.828 radnika iz 42 preduzeća koja su otišla u stečaj te putem javnog poziva iz 2011. godine 480 radnika koji su stekli uslove za starosnu penziju - navodi se u podacima Ministarstva rada i boračko-invalidske zaštite RS. Osnovama Programa socijalnog zbrinjavanja radnika utvrđeno je da, ako fondovi sredstva koja im budu uplaćena kasnije ostvare po osnovu potraživanja iz stečajne mase, dužna su taj novac vratiti na račun budžeta RS. No, u izvještaju koji je sačinila Glavna služba za reviziju RS navodi se da se doznake za socijalno zbrinjavanje radnika koje se isplaćuju iz budžeta evidentiraju kao redovan tekući prihod, odnosno doprinos u okviru poreznih prihoda. - Prema mišljenju revizije, izdvajanja iz budžeta imaju tretman transfera države koja je privremeno, do naplate iz stečajne mase, preuzela i izmirila obaveze pravnih subjekata koji su prestali s radom, a čija potraživanja i dalje vode nadležni nivoi vlasti kao nenaplaćena - navodi se u revizorskom izvještaju. Od početka ovog programa, iz budžeta RS odobreno je oko 156,6 miliona KM na ime socijalnog zbrinjavanja, dok, prema procjeni Porezne uprave RS, mogućnost naplate poreznih obaveza i doprinosa iz stečajne mase iznosi 10 do 15 posto. - Postavlja se pitanje da li postojeći način evidentiranja naplate doprinosa od države, naplate iz stečajne mase i povrata ranije naplaćenih doprinosa u budžet, omogućava realno iskazivanje potraživanja od kompanija koje su u stečaju - ističu revizori.
„Kad pogodim, drago mi je. Drago mi je jer ih ne volim više, nema života sa njima više. Nismo nigdje napravili masakr, inače, ovo je humanije - puškom ubiti čovjeka, nego ga uhvatiti.“ Ovo je izjava Dragana Šljivića koji je sa Zlatišta, iz okoline Sarajeva, snajperskim hicima gađao Sarajlije tokom opsade grada. Ni on, ali ni nijedan drugi snajperista, još nije procesuiran za ubistva građana glavnog grada Bosne i Hercegovine tokom tripogodišnjeg rata. „Djevojčica je bila u mojim rukama, a s obzirom da smo se nalazili blizu ovih stepenica, željela je da se svojim nogicama po stepenicama penje. I upravo sam je spustila tu i držala je za rukice da ona malo proba nogicama da se popne uz ove dvije stepenice - i tad je bila pogođena. Nogice su joj samo klonule.“ Snajpersko djelovanje po gradu, tokom opsade, bilo je svakodnevno. Prema UN-ovim podacima, od oko 80.000 djece u gradu, njih 40% je doživjelo da snajper direktno puca na njih. Od snajperskog djelovanja je ubijeno 53-oje, kaže Fikret Grabovica, predsjednik Udruženja “Roditelji ubijene djece opkoljenog Sarajeva”. „Teško je prihvatiti da je ljudski rod na kraju 20. vijeka izrodio takve zločince i monstrume koji mogu da ispale i ubiju dječaka ili djevojčicu od pet, šest, 12 ili 14 godina, a još teže je prihvatiti saznanje da niko od njih nije do sada odgovarao. I zaista, to je sramotno i poražavajuće za pravosudne organe BiH“, kaže Grabovica. „Definitivno da su mnogo zla nanijeli snajperisti koji su bili locirani na Jevrejskom groblju, koji su se nalazili pod komandom četničkog vojvode Slavka Aleksića i izvjesnog Veljka Papića. U svjedočenjima se navode podaci da su među tim snajperistima bili i pripadnici dobrovoljaca iz Rusije i Rumunije. Čak se u jednom dijelu navodi da su se neki od njih prije dolaska u BiH aktivno bavili streljaštvom.“ I dok roditelji ubijene djece u Sarajevu traže da se procesuiraju oni koji su odgovorni za snajperska djelovanja, u policijskim institucijama navode da je skoro nemoguće dokazati da je određeni snajperista nekoga ubio, uprkos izjavama koje su davali tokom i poslije rata. Ipak, Dragan Mioković, bivši vođa tima istražioca Centra službe bezbjednosti Sarajevo, ističe da su vojno-obavještajne agencije bivših vojski znale ko su bili snajperisti. „Kad je Sarajevo u pitanju, to su zločinci nad zločincima. Oni koji su ubijali iz topa, oni nisu vidjeli koga ubijaju - to ih ne amnestira od odgovornosti, naravno - ali kad vi gledate kroz okular civila, čovjeka koji ide ulicom i hladnokrvno mu pucate u glavu, to je vrhunac“, pojašnjava Mioković. Neki od bivših snajperista su se za pomoć obraćali neuropsihijatru Senadinu Ljuboviću. Prema njegovim riječima, kod pojedinih je uočio ozbiljne psihičke probleme. „Vremenom te slike počele su da ih proganjaju, počele su da imaju traumatizirajući karakter i oni su počeli da popuštaju. Ali da je bilo određene grižnje savjesti, neosporno da je bilo. Sigurno da ima zločinački um, da ima zločinačkih elemenata tu, ali kakvi su... Moraju vam se približiti, moraju se otvoriti, moraju vam ispričati, vi ne možete to znati. Jednog od najvećih ratnih zločinaca 11 psihijatara je pregledalo i konstatovali su da je on sa psihijatrijske strane zdrav čovjek“, priča Ljubović. Za snajpersko djelovanje i širenje terora među građanima Sarajeva, pred Haškim tribunalom sudi se Ratku Mladiću, bivšem komandantu Vojske Republike Srpske i Radovanu Karadžiću, bivšem predsjedniku Republike Srpske. Istovremeno, za zločine počinjene na području Sarajeva, Tribunal u Hagu je osudio Stanislava Galića na doživotnu, Dragomira Miloševića na 29 i Momčila Perišića na 27 godina zatvora.
Svaki deseti građanin u Republici Srpskoj koji je kreditno zadužen, neredovno vraća rate kredita, a prema podacima Agencije za bankarstvo RS za prvih šest mjeseci ove godine, ukupni nekvalitetni krediti građanima iznose 205 miliona KM ili oko 12 posto od ukupno plasiranih kredita. U odnosu na kraj prošle godine, to je rast za oko 13 miliona KM, a učešće nekvalitetnih kredita kod građana poraslo je za oko 0,5 posto. Posebno je zabrinjavajući podatak da ukupni krediti u najrizičnijoj kategoriji E, kada je mogućnost naplate preostalog iznosa veoma neizvjesna, iznose 154,8 miliona KM i veći je za blizu 20 miliona maraka nego na kraju 2011. godine. - Ukupni nekvalitetni krediti, građanima i pravnim licima u RS sa 30. junom 2012. iznose 520,1 miliona KM. To su, u pravilu, krediti s kašnjenjem u otplati više od 90 dana - potvrđeno je "Avazu" u Agenciji za bankarstvo RS. Koliko građani u RS teško otplaćuju kredite ili to više uopće nisu u mogućnosti, govori i podatak da je u prvoj polovini 2012. aktivirano 77 hipoteka u sektoru stanovništva na ukupan iznos od 3,9 miliona KM. - U istom periodu aktivirane su hipoteke na 175 partija kredita pravnim licima u ukupnom iznosu od 55,8 miliona KM - naveli su u entitetskoj agenciji. Trenutno je, od ukupno plasiranih kredita u ovom entitetu, iznos veći od dvije milijarde maraka osiguran hipotekama. Prosječna zaduženost po stanovniku u RS trenutno iznosi oko 1.530 KM i već nekoliko godina je u stalnom rastu, pa je za blizu 200 KM veća nego na kraju 2009. Građanima u ovom entitetu plasirano je 1,6 milijardi KM, od čega daleko najviše za opću potrošnju, i to nešto više od milijardu KM.
Sedamnaestogodišnja Draginja Vojnović iz Laminaca Dubrave kod Bosanske Gradiške polomila je metalnom šipkom ruku prvom komšiji Zoranu Đuriću (40). Sukob je izbio u ponedjeljak navečer oko 20 sati, kada je Đurić, navodno, kosio travu u dvorištu, a potom je palio. Povrijeđenog Đurića našli smo u njegovoj kući, gdje živi sam. - Ničim ih nisam izazvao. Kosio sam travu i počeo paliti, a one su galamile na mene i počele me gađati kamenjem. Rekao sam im da to ne rade i pošao prema njima, a onda me je Draginja željeznom cijevi jako udarila u lakat, slomivši mi kost. Evo, nosim gips i morat ću na operaciju. Ne znam kako ću preživjeti, jer sam radio na dnevnice, a sada ću tri mjeseca morati mirovati - kazao je Đurić. Draginja, njena godinu mlađa sestra Persa i majka Gordana tvrde da ih je Đurić neprestano provocirao. - Mojim maloljetnim kćerkama nudio je 20 maraka da spavaju s njim, sram ga bilo - kazala je Gordana. Draginja je, inače, učenica drugog razreda srednje škole i kaže da nije mogla dozvoliti da joj komšija Zoran vrijeđa sestru i roditelje. - Stalno mi je psovao oca i majku i govorio mi vulgarnosti. Često je po dvorištu hodao u gaćama, pa čak i potpuno gol. Pa zar nema respekta prema maloljetnicama? Pokazala sam mu kako se prolazi kad udari na srednjoškolku - kazala je Draginja. U svemu je podržava sestra Persa, koja kaže da nikada nikome neće dozvoliti da ih vrijeđa i ponižava. - Mirno živimo svoj život i nikome ne damo da nas maltretira. Zar ga nije sramota da krene prema nama, a otac nam može biti? - kazala je Persa. Vojnovići su tokom rata u Lamince Dubrave došli iz Slavonije. Od Đurićeve sestre kupili su plac, gdje su sagradili porodičnu kuću. Otac hrabre djevojčice radi privremeno u Austriji. Uviđaj je obavila Kriminalistička policija iz Bosanske Gradiške, a tek nakon potpunog rasvjetljavanja uzroka ovog incidenta, bit će pokrenute i krivične prijave.
Svjetsku premijeru filma "Šangaj" slovenskog reditelja Marka Naberšnika na Montreal Film Festivalu, koji počinje 23. avgusta, jedan od glavnih aktera filma, bh. glumac Senad Bašić propustit će zbog obaveza u Sarajevu. Bašiću su prioritet prijemni ispiti na Akademiji scenskih umjetnosti, gdje je u komisiji, a i sam, dodaje, ove godine prima novu klasu studenata. - Do tada neću ništa raditi. I pozorišna sezona počinje krajem septembra. Da znaš da mi prija odmor, nisam odavno. Kako sam prije pet godina upao u televizijsku mašinu, baš mi je bilo, onako, kao faširanje. Stvarno mnogo. I previše. Prošle godine sam snimao dva mjeseca tokom ljeta, tako da nisam išao ni na odmor, pa ove godine gledam da iskoristim što je više moguće - iskren je naš glumac, koji je igrao jednu od glavnih uloga u TV seriji "Lud, zbunjen, normalan". Bašić se tek vratio u Sarajevo nakon dvije sedmice provedene u Lošinju s porodicom, gdje je evocirao uspomene. Na ovaj hrvatski otok odlazio je nekada davno, još dok se zabavljao sa suprugom Jasnom. - S nama su bili sin, kćerka i unuka i lijepo smo se proveli - zadovoljan je Bašić. Govoreći o skoroj premijeri "Šangaja" na Montreal Film Festivalu, ističe da je sam ulazak u takmičarski program ove prestižne filmske smotre veliki uspjeh. Još ako bude koja nagrada... - Ne bi bilo loše, naravno. Producenti su ovaj film povukli sa Sarajevo Film Festivala zato što je ušao u program Montreala. I sva naša pojašnjavanja da će se u Sarajevu prikazati na zatvorenoj projekciji, da su glumci koji igraju u filmu iz Sarajeva te da neće biti nikakve premijere, nisu urodili plodom. Oni su bili kategorični, valjda su takva i pravila Festivala. Na svjetsku premijeru, koliko mi je poznato, ići će glumci Visar Viška (Vishka) iz Makedonije, Turkinja Asli Bajram (Bayram), ekipa iz Slovenije... Bit će dobra premijera, sigurno. Za treći oktobar planirana je premijera u Ljubljani, dan ranije u Mariboru i tamo idem sigurno, a u Sarajevu bi "Šangaj" trebao biti predstavljen do kraja godine. Film sam pogledao, ali bez muzike jer je Saša Lošić Loša još nije bio završio. Veoma mi se dopalo - kaže Bašić. Jedan od svakako najangažiranijih bh. glumaca, omiljenih i u raji, 26. avgusta proslavit će 50. rođendan te je zauzet razmišljanjem šta će mu ko kupiti. Ulazak u šestu deceniju života kod Bašića ne mijenja gotovo ništa. - Što kaže moj otac: "Pola života". Njemu je 76. godina i kaže još da mi je ovo 40 proživjeti - dodaje Bašić. - Film "Adria Blues" reditelja Ćire Mandića koji smo završili u maju u Sloveniji trenutno je u postprodukciji. Svi mnogo očekujemo od tog filma jer je Ćiro iza kamere nakon duže pauze. Talentiran je, drag, razumije se u posao, i baš me zanima na kakav će odjek naići njegov film. Ćiro ima sjajan smisao za humor, a "Adria Blues" je intimna drama u okruženju komedije. Njegov humor je do te mjere autentičan da se prepričava šta je provalio prije 25 godina - ističe Bašić, kojem je Mandić bio profesor historije filma na ASU u Sarajevu. "Šangaj" je snimljen u Murskoj Soboti i njenoj okolici, gdje je izgrađeno i romsko naselje. U filmu se sve vrijeme govori romskim jezikom. Osim Bašića, bh. glumačku ekipu čine Emir Hadžihafizbegović, Saša Petrović Jasna Diklić, Haris Burina i Miki Trifunov. Reditelj Naberšnik publici je poznat i po filmu "Pijetlov doručak", u kojem je igrala i Severina. Kako je ovaj film "poharao" kinoblagajne u Sloveniji, očekuje se i da "Šangaj" bude veliki hit. Priču o četiri generacije pripovijeda glavni lik, romski kralj, koji je odlučio oformiti vlastito romsko selo i nazvati ga Šangaj. Film je priča o vječnoj čežnji za srećom, priča o ljubavi i porodičnim vezama, smještena u vrijeme pada Jugoslavije.
Od tetrisa do Vorkrafta – svaki treći Nijemac igra video-igre. Gotovo polovina među njima su žene. One imaju sasvim drugačija očekivanja od igara u poređenju sa muškarcima – proizvođači zato teže da im se prilagode, prenosi Deutshe Welle. Kornelija Gepert odlučila je da nam otvori vrata svog malog carstva. Skriveno je u staroj zgradi u berlinskom Šenebergu gdje Kornelija sa svojih šest kompanjonki gradi čitav jedan svijet – šaren, kompleksan, prepun tajni – i čisto virtuelni. Kornelija je dizajnerka video-igara i zadatak joj je da doskoči zahtjevima sve krupnijeg tržišta. Svaka treća osoba u Njemačkoj igra na računaru ili konzoli, a procenat zaljubljenika u igre raste. Ljubitelji ne mogu više da se spakuju u stereotipni kalup zaluđenika koji po cijelu noć sjede u igraonicama i ništa ne rade. Danas jednostavno igraju svi – mladi, stari, siromašni, bogati – ali branšu najviše zanima pomjeranje teže od muškaraca ka ženama. Svaki drugi gejmer je žena, a one od igrica očekuju nešto drugačije nego jači pol. Muškarci vole igrice koje podstiču konkurenciju, virtuelno upoređivanje sa drugima, a uz to su napete i jedu živce igrača. Tako su tipično muške igre „Caunter strike“ ili „World of Warcraft“ (WoW) zapravo borba protiv drugih igrača gdje se može biti pobjednik ili poraženi. Dame, nasuprot tome, u igrama traže oazu mira, bezbrige i druženja. Zato su među ženama omiljene takozvane društvene igre, od kojih su mnoge prisutne na „Fejsbuku“, a igraju se timski sa prijateljima. Otkrića svijetova, njihovo naseljavanje, vođenje virtuelne farme – to su teme koje žene vole. Još jedna odlika muških igara je nasilje – često bez posebnog povoda. Grand Theft Auto (GTA) omiljena je igra u kojoj glavni lik otima kola, prebija ljude bez razloga i beži od policije. U ženskim igrama toga skoro da nema: „Ženama je bitan ambijent igre, on mora biti prijatan“, kaže Gepert. Takođe, žene više vode računa o detaljima, zvukovima ili osvjetljenju, kaže Kornelia Gepert, priznajući da sama voli i malo nasilnije igrice poput Resident Evil-a: „Igrala sam i igre u kojima moram da recimo zakoljem protivnika. Ali pri tome mi je zabavno i kada u sceni lepo sija Sunce.“ Zahtjevi ženske gejmerske populacije relativno su nov izazov za branšu jer su do sada glavne mušterije bili – muškarci. Odgovor leži, između ostalog, u uvođenju više žena u posao proizvodnje igara. Trenutno, iako žene čine gotovo polovinu igrača, u branši je uposleno samo oko 20 odsto pripadnica lepšeg pola. Ali izgledi su dobri – samo u Nemačkoj ima 250 firmi koje dizajniraju ili izdaju video-igre. Mnoga mjesta su nepopunjena, traže se novi ljudi, prevashodno programeri. Kako bi se popunila ova rupa, zahtjeva se prije svega bolje obrazovanje. Trenutno više od 40 privatnih ili javnih ustanova nudi studije koje imaju težište na video-igrama. Najstarija među njima je „Games Academy“ u Berlinu. Ovde je svoj put do dizajnerke igrica započela i Kornelija Gepert. Najpre je bila strip-crtač, a onda se prijavila za stipendiju na ovoj školi i to kao jedna od tek dve žene u generaciji. „Tada nije bilo mnogo žena u poslu“, sjeća se Gepertova, „bile smo pomalo kao egzotične životinje.“ Nikada joj nije smetalo što su muškarci većina – sa jednim od njih, Borisom Munzerom, Kornelija danas vodi sopstvenu malu firmu „Jo-Mei“. Prva igrica koju su sami fabrikovali zove se Koyotl. Kornelija još uvijek ne može da razumije zašto više žena ne uđe u ovu struku: „Zajedno sa svojim timom pravim potpuno novi svijet – a ljudi se zabavljaju njime“, kaže dizajnerka. „Za mene je ovo najbolji posao na svetu.“
Evropske jevrejske i muslimanske organizacije udružile su snage u odbrani obrezivanja dječaka po vjerskom osnovu nakon što je njemački regionalni sud donio odluku da se tom procedurom nanose teške tjelesne povrede. U zajedničkom saopštenju oni navode da je ova praksa od fundamentalnog značaja za njihove vjeroispovijesti i traže da bude pravno zaštićena. Odluka, koju je donio sud u Kelnu i koja je naišla na kritike u izraelskom parlamentu, ne primjenjuje se u cijeloj NJemačkoj. Neuobičajeno zajedničko saopštenje potpisali su lideri organizacija, među kojima su "Rabinski centar Evrope", Evropski jevrejski parlament", "Udruženje evropskih Jevreja" potom njemačka "Tursko-islamska unija za vjerska pitanja" i "Islamski centar Brisel". Lideri ovih organizacija sastali su se i sa poslanicima u Evropskom parlamentu i u Bundestagu kako bi izrazili nezadovoljstvo i insistirali su na tome da njemački parlament ustanovi jasne pravne zaštite za njihove vjere. Sud je donio odluku u slučaju u kojem je ljekar tužen zbog obrezivanja četvorogodišnjeg muslimanskog dječaka nad kojim je dva dana nakon operacije intervenisano zbog postoperativnog krvarenja. U odluci se navodi da bi prisilno vjersko obrezivanje trebalo biti proglašeno nezakonitim, jer se time nanose teške povrede ljudima koji na to nisu pristali.
Pripadnik policije Republike Srpske Dragan Kaurin 6. avgusta u Mrkonjić-Gradu propisno se obrukao pozivajući se na Dejtonski mirovni sporazum. Na časovim historije očito je slušao samo što mu odgovara. Marjanu Hajnalu i Ibrahimu Haliloviću zaprijetio je oduzimanjem "nelegalne" zastave s ljiljanima, kada su se s njom htjeli slikati ispred historijske zgrade ZAVNOBiH-a, procjenjujući da zastavom "provociraju građane". Lupetajući kao maksim po diviziji, Dragan Kaurin pozivao se na Dejton, praveći paralelu između ljiljana i orlova sa četiri S. Reče Kaurin, a ne zacrveni se. Da je samo pročitao prve rečenice Dejtona, Kaurin bi odmah saznao da je višestoljetna opstojnost BiH zagarantirana i samim sporazumom. Prva zvanična zastava međunarodno priznate države Republike BiH bila je ona ista koja je policajcu iz manjeg bh. entiteta zasmetala, i kao takva ona ima puni historijski legitimitet. Za razliku od nje, orlove i četiri S priznavali su samo agresori i pokretači genocida kojima je rušenje države BiH bio cilj. No, nažalost, slučaj "Kaurin" nije samo incident, već rezultat politike falsificiranja historije koju godinama provodi entitet koji ovaj policajac štiti. Stoga će Kaurin, prije nego disciplinsku prijavu koju zaslužuje zbog prijetnji i govora mržnje, od vlasti RS dobiti Orden Nemanjića.
Protekle sedmice, tačnije 4. jula, navršilo se se 19 godina otkako je Bosna i Hercegovina imala najuspješniju košarkašku sezonu. Te 1993. godine muška seniorska reprezentacija je osvojila osmo mjesto na Evropskom prvenstvu koje je odigrano u Njemačkoj. Gdje su i šta rade sudionici tih, za bh. košarku historijskih, dana, istraživali su novinari Avazovog "Sporta"... Selektor reprezentacije Mirza Delibašić jedan je od najzaslužnijih, ako ne i najzaslužniji, za ovaj historijski uspjeh. Nažalost, nije među živima. Ovaj košarkaški genije je preminuo 8. decembra 2001. godine. Njegov pomoćnik je bio Ibro Krehić, koji trenutno drži školu košarke u Sarajevu i radi individualno sa sportistima na fizičkoj spremi. Nažalost, ni najbolji strijelac bh. reprezentacije i Evropskog prvenstva Sabahudin Dino Bilalović (24,6 po utakmici)nije više među živima. Ovaj košarkaš je iznenada preminuo od srčanog udara u Makarskoj 29. jula 2003. godine. Mario Primorac je bio drugi strijelac EP sa 21,9 poena po meču. Trenutno živi i radi u Mariboru, gdje ima klub "Mario Primorac". Legendarni košarkaš radi i kao menadžer, uglavnom za područje Austrije, Njemačke i Italije. Gordan Firić, dugogodišnji bh. reprezentativac, je dao veliki doprinos osvojenom osmom mjestu na EP. Trenutno živi i radi u Riminiju, gdje je trener kadetske ekipe ovog kluba. Nedavno je vodio kadetsku reprezentaciju BiH na EP divizije B u Bukureštu, gdje je osvojio peto mjesto. Samir Avdić trenutno živi u Sarajevu, te radi za jednu menađdžrsku agenciju. Poslije završene karijere radio je u svom bivšem klubu Bosni. gdje je bio sportski direktor. Jedan od najtalentovanijih bekova iz te generacije, Senad Begović, je brzo po završetku EP rekao zbogom košarci, te je otišao u kanadski Toronto, gdje i sad živi i nije više u košarci. Ilijas Mašnić je također po završetku EP rekao zbogom košarci, te sad živi i radi u Karlsruheu. Adis Bećiragić, prvi plej bh. reprezentacije, trenutno živi u Istanbulu, gdje je trener Darussafake, koja se takmiči u Drugoj turskoj ligi. Ovaj košarkaš je jedno vrijeme bio uz Samira Seleskovića jedan od asistenata selektoru Turske na SP 2010. godine Bogdanu Tanjeviću, sa kojom je osvojio srebrnu medalju. Samir Selesković je donedavno radio kao pomoćni trener u Fenerbahceu Nevenu Spahiji i Bogdanu Tanjeviću, a sad je prihvatio poziv Azovmasha gdje je također pomoćni trener ovog kluba. Emir Mutapčić, bek bh. reprezentacije, trenutno živi i radi u Berlinu, gdje je sa Albom prije desetak godina bio i trostruki prvak Bundeslige. Donedavno je radio u Poljskoj. Emir Halimić trenutno je prvi trener Bosne, a i suvlasnik košarkaške akademije GEN. Nedavno je kao pomoćnik Gordana Firića učestvovao na kadetskom EP divizije B u Rumuniji, gdje je sa reprezentacijom BiH osvojio peto mjesto. Pored ovih košarkaša i trenera, kompletne pripreme sa reprezentacijom su obavila još tri košarkaša, ali zbog nedobivanja sportskog bh. državljanstva nisu bili sudionici Eurobasketa. To su Dževad Alihodžić, koji trenutno studira u Sarajevu, a živi u Zagrebu, Mensur Bajramović, koji je kasnije dva puta vodio našu reprezentaciju, a jedno vrijeme je radio i kao selektor Sirije, te Nenad Marković koji je suvlasnik akademije GEN i koji u ovom trenutku vodi juniorsku reprezentaciju BiH na EP divizije B. i Markoivć je, kao i Bajramović, vodio i bh. seniore. Pored spomenutih košarkaša i trenera, za rezultat su zaslužni bili i drugi ljudi koji su direktno ili indirektno bili involvirani u rad selekcije. Fizioterapeut reprezentacije je bio Jovo Mihajlović, koji sada isti posao radi u Armaniju iz Milana. Zdravko Knežević, koji je jedno vrijeme bio generalni sekretar KSBiH je bio vođa puta, a sada živi u Istoćnom Sarajevu. Goran Radonjić je sa reprezentacijom putovao na EP, na kojem je sudio. Njegov udio je velik u vezi same organizacije puta. Sad radi u KS Francuske i živi u Parizu. U ovom historijskom uspjehu treba spomenuti i veliki doprinos nedavno preminule Mire Poljo, koja je uz nenadmašnog Bogdana Tanjevića organizovala pripreme u Italiji. Također, za pripreme u Hrvatskoj treba spomenuti o tadašnjeg predsjednika Sabora Hrvatske Stipu Mesića, koji je organizovao pripreme u Poreču, dok su drugi dio priprema koje su organizovane u Zagrebu platio tadašnji predsjednik Cibone Bože Miličević i sadašnji savjetnik Aleksandra Petrovića Mirko Novosel. Posljednji dio priprema, koje su održane u Berlinu, organizovao je Svetislav Pešić. koji je tada, kao i sada bio njemački selektor. PRVA GRUPNA FAZA: BiH - Rusija 77:99 (Primorac 24, Bilalović 21, Firić 10), BiH - Španija 89:96 (Primorac 20, Avdić 20, Bilalović 18), BiH - Švedska 89:69 (Primorac 26, Bilalović 26, Begović 21). DRUGA GRUPNA FAZA: BiH - Grčka 84:102 (Primorac 28, Avdić 24, Bilalović 17), BiH - Italija 72:74 (Bilalović 22, Primorac 17, Avdić 16), BiH - Latvija 102:97 (Bilalvoić 36, Primorac 25, Avdić 15). ČETVRTFINALE: BiH - Hrvatska 78:98 (Bilalović 28, Avdić 21, Halimić 16). RAZIGRAVANJE ZA 5. MJESTO: BiH - Estonija 91:99 (Bilalovič 29, Primorac 23, Avdić 19). UTAKMICA ZA 7. MJESTO: BiH - Francuska 75:83 (Bilalović 24, Halimić 17, Primorac 12).
Branislav Mladić sporazumio se sa sudom da prihvati kaznu zatvora od godinu dana, uslovno tri godine zbog skrivanja zločinca Ratka Mladića. Odjeljenje za ratne zločine Višeg suda u Beogradu potvrdilo je sporazum između Tužilaštva za ratne zločine i Branislava Mladića, optuženog da je skrivao Ratka Mladića od aprila 2006. godine do maja 2011. godine u Lazarevu kada je general i uhapšen, prenosi "Srna". "Sud se uopšte nije bavio detaljima, tako da je navedeno da je Branislav učinio navedeno krivično djelo od neutvrđenog dana aprila 2006. godine do 26. maja 2011. godine, kada je Ratko Mladić uhapšen u njegovoj kući", rekla je za "Večernje novosti" branilac Branislava Mladića, advokat Vesna Momčilović. Ona kaže da nije ništa neobično što je Branislav krio svog rođaka i ocjenjuje da je postignut dobar sporazum o priznanju krivice, jer je za ovo krivično djelo predviđena kazna zatvora od jedne do osam godina. Ratko Mladić živio je u glavnoj kući, dok je Branislav bio u pomoćnoj. Jedan od branilaca Ratka Mladića Miloš Šaljić je rekao za "Novosti" da bi sporazumom trebalo da se okonča i postupak protiv brata Bosiljke Mladić, koji se tereti da je krio Mladića dvadesetak dana u februaru, 2006. godine u svojoj kući u Maloj Moštanici. Suđenje ostalim "Mladićevim jatacima" koje se vodi u Palati pravde u Beogradu nastaviće se na jesen. Postupak protiv Ratka Mladića u Haškom tribunalu biće nastavljen 20. avgusta, kada će tužilaštvo nastaviti da saslušava svjedoke.
Trenutno "Volkswagen" Sarajevo ima u potpunosti popunjene proizvodne kapacitete specijalnih transportnih paleta, kao i "kipptrolleya" do kraja poslovne godine. Prve povratne informacije od naših kupaca izrazito su pozitivne. To je za agenciju Fena izjavio direktor "Volkswagena" Sarajevo Jan Masak. - "Kipptrolley", izum "Volkswagena" iz Vogošće, prije deset dana prezentiran je i na skupu šefova logistike koncerna "Volkswagen" u Barceloni. I ovdje je rezonanca bila vrlo pozitivna - dodao je Masak. On kaže da najavljene narudžbe za sljedeću godinu pokazuju, osim potrebe za standardnom verzijom, i potrebe za modificiranom verzijom proizvoda, na čijem razvoju trenutno rade. "Kipptroley" izum je inžinjera sarajevskog "Volkswagena", koji su krajem prošle i početkom ove godine kreirali jednostavan i veoma učinkovit mehanizam podizanja i transporta i do tone teških paleta, koje mogu pomicati i pokretati čak i nejake osobe. U proljeće ove godine u fabrici VW-a u Vogošći počela je proizvodnja "kipptrolleya", za koji će njegovi idejni tvorci kazati da je to prilično jednostavan mehanički sklop kojim je transport teških dijelova za automobile moguć i prilagođen svakom radnom mjestu. Napravljeni su tako da se mogu uvezati u kompoziciju i s električnom lokomotivom transportirati po tvornicama.
Vijest da gradnja energane u Zenici nije počela ni tri godine nakon potpisivanja ugovora, nije iznenadila nikoga ko iole poznaje prilike u BiH. Ova informacija, naprotiv, savršeno se uklapa u dosadašnji metod rada najvećeg broja domaćih političara koji su držali uzde vlasti proteklih decenija. Uobičajeno je da se uoči svakih izbora potpisuju ugovori, polažu temeljci i da se slika s tobožnjim uglednim investitorima, koji su uglavnom - kao što pokazuje zenički primjer - obični ublehaši i prevaranti. Od tih projekata nikada ništa ne bude, a političari koji su ih najavljivali uzdaju se u slabo pamćenje naroda i u uspjeh novih podvala koje planiraju plasirati u finišu kampanje. Posljedica ovakvog ponašanja je da za 17 poslijeratnih godina, odnosno za vrijeme vladavine SDA i Stranke za BiH, nije zabilježena nijedna značajnija razvojna investicija u BiH. Umjesto gradnje fabrika, energetskih ili infrastrukturnih objekata, u BiH su nicali samo tržni centri sa stranim proizvodima. Prirodni resursi, poput, primjerice, rudnika zlata kod Fojnice, nikada za proteklih 20 godina nisu dobili svog strateškog partnera niti investitora. Upravo takva politika glavni je razlog što je BiH na evropskom i svjetskom dnu po razvijenosti, konkurentnosti, ekonomiji, a na vrhu po nezaposlenosti i korupciji, iako se naša zemlja nekada ponosila svojom industrijom i još ima potencijale da postane značajan faktor u regionu, ne krizni i politički već ekonomski i razvojni.
Nikolas Mekarti (23), rođen bez desne ruke, želio je da kao tinejdžer upiše školu za mlade pijaniste. Odbili su ga uz obrazloženje da nikada neće uspjeti. Međutim, on danas drži koncerte. Iako bi mnogi odustali, ovaj britanski mladić nije ni pomišljao na to. Zahvaljujući svojoj upornosti postao je prvi jednoruki pijanista koji je diplomirao na Kraljevskom koledžu za muziku. "Bilo je poražavajuće, jer je to bilo nešto što sam oduvijek želio. Ovo je neprestana borba, ali me je učinila još odlučnijim i tvrdoglavijim“, kaže Mekarti. Kao dječak, sam je učio da svira klavijature, ali nije krenuo na časove do svoje četrnaeste godine. Mekarti je planirao da bude kuhar, ali se predomislio kada je čuo kako njegov prijatelj svira Betovenovu sonatu. Ostavila ga je bez daha. U sedamnaestoj godini postao je član juniorskog odjeljenja londonske Gildhol škole za muziku i dramu, osvojivši godišnju nagradu za klavir. Nakon toga je upisao prestižni Kraljevski koledž za muziku u Londonu na kome je diplomirao prošlog mjeseca. Profesorica klavira na koledžu Vanesa Latarč, rekla je za svog studenta da je bio "nevjerovatno uporan" u prevazilaženju izazova kao što je izdržljivost u izvođenju 50-minutnog resitala jednom rukom. "On je bio inspiracija mnogim kolegama, jer je pokazao šta se sve može postići uprkos invaliditetu", rekla je profesorica. Nikolas Mekarti je i član prvog britanskog paraorkestra koji je prošlog mjeseca u Londonu svirao paraolimpijcima u znak dobrodošlice. "Kada sam prvi put zasvirao u orkestru nekoliko slabovidih i slijepih muzičara nije vjerovalo da imam jednu ruku i to je bio veliki kompliment", rekao je Nikolas. Među kompozitorima koji su pisali komade samo za lijevu ruku su Ravel, Prokofjev i Bartok. Mekarti vjeruje da mnogi ljudi dolaze na koncerte iz radoznalosti kako bi se uvjerili da je sviranje jednom rukom moguće.
Zbog krijumčarenja gotovo 25 kilograma heroina visoke čistoće, Policijska uprava dubrovačko-neretvanska pritvorila je dvoje albanskih državljana koji su drogu prevozili u osobnom automobilu, a otkriveni su sinoć na graničnom prelazu Karasovići između Hrvatske i Crne Gore. Riječ je o najvećoj zaplijeni heroina na području te policijske uprave. Zaplijenjeni heroin visoke je čistoće, a njegova tržišna vrijednost procjenjuje se na oko 1,3 miliona KM, dok bi u uličnoj preprodaji dosegla iznos od oko 3 miliona KM. Droga je otkrivena u osobnom vozilu marke citroen talijanskih registracijskih oznaka, kojim je upravljala 27-godišnjakinja, dok se kao putnik u vozilu nalazio 23-godišnjak, oboje državljani Albanije, priopćila je PU dubrovačko-neretvanska. Prilikom granične kontrole u vozilu je ispod kontrolne ploče na mjestu suvozača pronađen paket u kojem se nalazila opojna droga za koju je preliminarnim vještačenjem utvrđeno da se radi o heroinu. Državljani Albanije uhapšeni su i dovedeni u policiju na kriminalističko istraživanje. Danas je temeljem naloga Županijskog suda u Dubrovniku obavljena detaljna pretraga vozila i pronađeno je ukupno 47 paketa u kojima se nalazio heroin težine 24 kilograma i 809 grama. Dvoje državljana Albanije sprovedeno je u pritvor PU dubrovačko-neretvanske.
Suočeni s bezizlaznom situacijom, radnici u grčkoj tvornici Viomihaniki Metalleutiki na sjeveru zemlje, odlučili su preuzeti stvari u svoje ruke - na generalnoj radničkoj skupštini 40 radnika je proglasilo okupaciju i samoupravljanje tvornicom. Tvornica je dio korporacije Philkeram Johnson sa sjedištem u Solunu koja se bavi keramikom. Tvornica Viomihaniki Metalleutiki spada u rudarsku industriju. Radnici u proglasu objašnjavaju kako je kompanija odustala od tvornice i radnika još u maju 2011, no, radnici se nisu povukli - i dalje redovno dolaze na smjene i čuvaju svu opremu kako ista ne bi bila ukradena ili preuzeta od strane administracije, prenosi portal Advance.hr. Tvrde kako je njihovo pravo, kao i svih radnika, pružiti odlučan otpor izrabljivanju radničke klase od strane države i krupnog kapitala. Zahtijevaju da se njihov proglas i prijedlog uvaži i da im se zakonski prizna njihov status radničke kooperacije. Uprkos formalnom zahtjevu kojeg su zajedno donijeli jučer na skupštini u Solunu, radnici nemaju nikakvih iluzija - tako se i u samom proglasu navodi kako su svjesni da će ih država i kapital sada napasti svom silom, kako njihova odluka ne bi postala snažan presedan i primjer otpora svim drugim radnicima. No, ističu kako su spremni na borbu i pozivaju sve druge radnike u tvornicama i u korporacijama da preuzmu svoja radna mjesta i proglase radničku samoupravu. Hrabri radnici također ističu kako je radničko samoupravljanje jedina realna alternativa kapitalističkom izrabljivanju i degradaciji cijele radničke klase. "Administracija tvornice Viomihaniki Metalleutiki, podružnice kompanije Filkeram-Johnson, napustila je tvornicu i njene radnike u maju 2011. Kao odgovor, radnici su apstinirali od rada (prema zakonskom pravu radnik može prestati s radom ukoliko poslodavac kasni s isplatom plaća) od rujna 2011. Radnički sindikat Viomihaniki Metalleutiki je organizirao 40 radnika koji su i dalje aktivni, godinu dana nakon zatvaranja tvornice, obavljaju smjene u tvornici kako bi se čuvala oprema da je ne uzme administracija ili da ne bi bila ukradena. Svi radnici također sudjeluju u generalnim skupštinama. Prijedlog ove udruge, kako bi se izbjegla propast - jer administracija je navela kako neće ponovno otvarati tvornicu, zbog nedostatka sredstava - je da se tvornica prepusti u kontrolu radnika, pozitivno se o tome izjasnilo 98% radnika koji su sudjelovali na generalnoj skupštini. Nadalje, uz zahtjev da cijela tvornica pređe u ruke radnika, traži se da i svi članovi administracije i radnici koji sjede u administrativnom vijeću podnesu ostavku, bez ikakvih pretenzija na budućnost radničkog samoupravljanja tvornicom. Glede inicijalnog kapitala, koji je nužan za operaciju tvornice, prijedlog radnika je da Grčka Organizacija za Zapošljavanje (OAED) isplati unaprijed sume na koje su obvezani još od ranije. Konačno, radnici tvornice Viomihaniki Metalleutiki zahtijevaju uvođenje zakonskog statusa za kooperativno poduzeće, kako bi se njihova i buduće inicijative mogle i pravno pokriti. U borbi radnika tvornice Viomihaniki Metalleutiki, uz jasne vrednote koje vidimo u borbi i zahtjevima svih radnika, također prepoznajemo i dodatne vrijednosti koje su sastavni dio ovog prijedloga za samoupravljanjem. Mi vjerujemo kako je okupacija i ponovno pokretanje tvornica i korporacija od strane njihovih radnika jedina realna alternativa uoči sve veće eksploatacije radničke klase. Samoorganizacija tvornica koje su se zatvorile je jedini prijedlog koji ima snagu mobilizirati radničku klasu koja - živeći pod stalnim strahom od nezaposlenosti - više ne nalazi drugog načina kojime bi pružila otpor. Svjesni smo teškoća s kojima ćemo se suočiti u ovoj borbi za radničko samoupravljanje tvornice, država i kapital će se žestoko boriti protiv nas - jer naša potencijalna pobjeda bi stvorila presedan i primjer kojeg bi slijedili svi drugi pokreti radničkog otpora u zemlji. Pitanje 'u čijim rukama se nalaze sredstva proizvodnje' je pitanje života ili smrti za radničku klasu koja je gurnuta u degradaciju. Iz tog razloga, radnički otpor orijentiran u ovome pravcu - i snage solidarnosti s ovim otporom - moraju se pripremiti za sukob s državom i administracijom kako bi se okupacija pretvorila u proizvodnju pod upravom radničkog samoupravljanja. Ovim putem pozivamo sve sindikate, organizacije i radnike da stanu u znak solidarnosti s borbom radnika tvornice VIOMIHANIKI METALLEYTIKI i da aktivno podupru radnike financijski i politički.
Lider Socijaldemokratske partije (SDP) BiH Zlatko Lagumdžija u intervjuu za "Dnevni avaz" izjavio je da je SDA svojim opstrukcijama i u grčevitoj borbi za ostanak na vlasti potpuno razgolićena, jer se više ne može kriti iza nacionalnih interesa. Uporište ovoj svojoj tezi predsjednik SDP-a nalazi u činjenici da su za državni budžet glasali i Srbi, i Bošnjaci, i Hrvati, a isto se desilo i na Predstavničkom domu Parlamenta BiH, gdje su smjenu SDA-ovih državnih ministara i jednog zamjenika, također, izglasali zastupnici iz sva tri konstitutivna naroda. - Ovo sada znaju i međunarodni zvaničnici, koji su navikli da iz ranijih izvještaja visokih predstavnika čitaju o sukobima Bošnjaka, Hrvata i Srba. Sada je više nego očigledno da smo prvi put u Bosni i Hercegovini dobili dva multietnička bloka. S jedne strane je blok koji se opredijelio za reforme, a s druge strane je blok koji hoće da sačuva privilegije koje su nastale na zločinu, na ratu i na poratnom kriminalu. Tu sva priča počinje i završava se - izjavio je Lagumdžija. - Uvijek su se pozivali na patriotizam. Ustvari ste imali patriotizam bandita. Bio je to lažni patriotizam kojeg su predstavljali u ime naroda. Međutim, radili su u ime kriminalnih, pljačkaških i ratnoprofiterskih struktura. Zato je prirodno da ovi koji su za reforme protiv sebe imaju one kojima je rat bio brat. Očigledno je da im je rat bio ne samo brat već i majka, a nekome maćeha. - SDA je, očigledno, pokušala u ovoj situaciji nastaviti s načinom djelovanja kako su činili od Dejtona do danas. Oni su se, naime, sa Strankom za BiH stalno igrali mačke i miša. I jedni i drugi su bili u vlasti, i jedni i drugi u opoziciji. Jedni su druge varali, jedni druge blefirali. Znate šta se sada desilo? Došao je neki tamo Lagumdžija, koji nije ni Haris ni Sulejman. Niti vara niti blefira. Ja hoću da se dogovorimo šta nam je zajednički cilj, imamo li interesa u tome. Preklopimo li svoje interese, nađemo li zajednički imenitelj za ovu zemlju, za ovaj narod i na kraju za političke strukture iz kojih dolazimo, onda idemo raditi. Nema varanja, nema blefiranja. Šta su oni sada napravili? Sjetite se da je SDA bila protiv zakona o policijskoj reformi koju je Silajdžić dogovorio s Dodikom. Ta stranka je stalno SDP gurala u sukob s Miloradom Dodikom, a onda bi, k'o biva, došao predsjednik SDA da miri sve strane. Sada mu nema ni Dodika. Sad se vidi da je on ustvari bio „pomiritelj na kanapi". Čijoj? Očito da je bilo više kanapa. - Ja sam potpuno uvjeren u to. Mislim da je sada čak i gospodi iz SDA postalo jasno da im pješčani sat istječe. Meni je žao što je tako, što se SDA dovela u takvu jednu nedostojanstvenu poziciju. Volio bih da se opozicija u BiH ponaša časno i dostojanstveno. Ovakvo njihovo ponašanje nije dobro za zemlju. S druge strane, svima je već postalo više nego jasno da svaki dan njihovog ostanka na ovim pozicijama znači još teže stanje za zemlju. Imamo ogromne ekonomske izazove pred sobom. Vrlo je važno da taj sektor ekonomije preuzmu ljudi s punim kapacitetom koji će biti posvećeni tom poslu, a vama je poznato da je iz ovih razgovora sektor ekonomije pripao Savezu za bolju budućnost BiH. Potpuno sam uvjeren da su kandidati o kojima je predsjednik SBB BiH Fahrudin Radončić govorio zaista ljudi koji mogu odlično raditi taj posao. - Da, takva mogućnost postoji, ali postoji i kontradjelovanje. Postoji mogućnost da SDA u tom Domu, praktično, krene stopama partije Radovana Karadžića u vrijeme kada je Nikola Poplašen bio predsjednik RS, pa da sve blokira. Ali gledajte na šta se srozala SDA. Prije 12 godina svojeručno sam odnio 22 potpisa rahmetli predsjedniku Aliji Izetbegoviću, koji je tada bio neupitan autoritet u BiH, za smjenu vlasti. Tada je SDA bila mnogo jača nego danas, ali mi smo skupili 22 potpisa. Njemu, ni u jednom momentu, nije padalo na pamet da to ne prizna. Tada je u Predsjedništvu BiH imao Halida Genjca. Ni njemu, također, nije padalo na pamet da bilo šta blokira. Rahmetli Izetbegović meni je tada rekao: "Ovo je, Zlatko, možda i dobro za SDA, da poslije deset godina vlasti u jednoj rijeci u kojoj se napunilo puno mulja dobijemo malo svježe vode." - To se uspješno vidjelo na briselskom sastanku, gdje je profilirana jedna nova šestorka, koja je vrlo jasna i čvrsto opredijeljena za reforme. Zato kažem da je u ovoj situaciji bolje dvije do tri sedmice biti u malom zastoju nego dvije do tri naredne godine. Jer evidentno je da bi se sa SDA na vlasti to desilo. Ovo je za međunarodnu zajednicu jedna optimistična poruka iz BiH. Prestali smo se baviti samo nacionalnim politikama, počeli smo se baviti ekonomijom, socijalnim reformama, evropskim integracijama i pokazali smo da se ljudi različitih nacionalnih, vjerskih pa i političkih određenja mogu okupiti na tako jednom pozitivnom projektu. - Dobro je da je Mladen Bosić (predsjednik SDS-a, op. a.) na dnevni red tog sastanka uvrstio razgovor o Mapi puta za BiH prema EU. Pokušat ćemo napraviti neku vrstu akcionog plana za Mapu puta kako bismo do kraja novembra uradili sve ono što je potrebno da bismo dobili kredibilnu aplikaciju za kandidatski status za članstvo u EU. - Ja znam koja će šestorica ljudi doći na taj sastanak, ali nije mi baš najjasnije za sedmog putnika. Bosić mi je kazao da je od Tihića dobio uvjeravanje da će on doći ukoliko se ne glasa protiv njegovih ministara u Parlamentu BiH. Pogledajte te jeftine trgovine dostojanstvom i demokratskom kulturom! Doći ću da učestvujem u dogovorima o evropskom putu, o presudi „Sejdić-Finci", doći ću da branim interese svoga naroda, ali ako me ostaviš na vlasti!? Ja sam 2006. učestvovao na pregovorima o promjeni Ustava BiH i borio se do posljednjeg trenutka za "aprilski paket". Meni nije padalo na pamet da interese države podredim interesima stranke. Ne znam hoće li doći Tihić, jer je poznato da oni više ne mijenjaju mišljenje na dnevnoj osnovi, nego iz sata u sat. Hoće li on uopće biti predsjednik stranke do narednog petka, to Bog sami zna, kao i to šta će se među njima sve rješavati. Ali, neka im je sa srećom! - Kada sam govorio o Poplašenu, mislio sam i na još aktuelnog predsjednika FBiH Živka Budimira, kojeg nagovara Tihić da i dalje izdrži u očuvanju njihovih fotelja. Ljudi koji su bili 22 godine na vlasti i koji su nas doveli u ovu situaciju imaju ustvari jednostavan plan: izdržati, izdržati i izdržati na vlasti još do 2014. godine i onda fakturirati svakome osim sebi to što su blokirali procese reformi. Oni mogu to raditi, ali opet mislim da je pred Ustavnim sudom FBiH sasvim jasna situacija. Prvo, radi se o krivičnom djelu i lažiranju ostavke dopremijera FBiH Desnice Radivojevića. Drugo, jasno je Ustavom definiran način razrješenja ministara. Čak i pod pretpostavkom da je ispravna bila ostavka Radivojevića, Ustav je jasno definirao da razrješenje može biti isključivo uz odobrenje premijera FBiH, a to nije urađeno. - Zašto se oni sve vrijeme grčevito bore? Pa, pogledajte šta će biti od velikog broja tih ljudi koji su sada na funkcijama. Sjetite se da se gospodin Tihić prije godinu, kada je pravio koaliciju sa SDP-om, svojim radikalima, koji mu sada ne daju da se skloni s vlasti, pravdao govoreći da ima 3.000 ljudi koji su na rukovodnim pozicijama, koji ništa ne rade, a imaju velike privilegije. Sada on treba njima odgovoriti. Zato oni sve ovo rade? Riječ je o jednoj višestrukoj nemogućnosti transformacije SDA u koju ih je rahmetli predsjednik Izetbegović prije 12 godina poveo. - Svi oni ukazuju na jednu stvar, koja je svima nama dobro jasna, a to je da su ovo normalni politički procesi koje treba raditi brzo i efikasno. Druga je stvar što oni baš i ne razumiju naše dojučerašnje partnere, a sada kandidate za lidera opozicije, gospodu iz SDA. Svugdje u svijetu je praksa da, kad se upostavi jedna parlamentarna većina, onda oni koji nisu dio nje pokušavaju što je moguće brže i časnije da izađu iz toga. Zato je međunarodnim zvaničnicima nejasno ovo što se kod nas dešava. Da se ovi iz SDA kandžama drže za fotelje kao mačke na limenom krovu. Međutim, ono što sam posebno istakao jeste da smo zabrinuti zbog pokušaja da se procesi zaustave. Zato sam stranim zvaničnicima rekao da ovo što se u BiH dešava nije ulazak, već izlazak iz krize. Jer mi smo se već našli u kriznoj situaciji koja je rezultat što SDA nije prihvatila provođenje reformi, a to je samo kulminiralo s neprihvatanjem budžeta.
Reditelj Haris Pašović jedan je od nekolicine bh. umjetnika i intelektualaca kojima dugujemo veliku zahvalnost. Snagom, dobrom voljom, sposobnošću, upornošću i znanjem i u najtežim trenucima radio je na promoviranju kulture kako bi svijetu poslao pozitivnu sliku o BiH. Za vrijeme rata znatno je doprinio opstanku Narodnog pozorišta u Sarajevu, Pozorišta mladih i Akademije scenskih umjetnosti. Tokom opsade bh. prijestonice napušteni festival MESS Pašović je transformirao u Međunarodni teatarski i filmski festival, u okviru kojeg je organizirao i Prvi Sarajevo Film Festival 1993. godine "Poslije kraja svijeta". Ovaj pozorišni i filmski reditelj ostvario je značajne saradnje sa svjetskim umjetnicima, dobitnik je brojnih nagrada, a njegova predstava "Hamlet" Vilijama Šekspira (William Shakespeare) najveća je teatarska koprodukcija u regionu u posljednjih 20 godina. Svojim umjetničkim poduhvatima opominjao je, podsjećao, zabavljao, rasplakivao... Između ostalih, autor je i projekta "Sarajevska crvena linija". Njegov glas čut će se u škotskom parlamentu u povodu otvaranja Međunarodnog kulturnog samita u Edinburgu 13. i 14. avgusta. Pašović je rođen 16. jula 1961. godine. Diplomirao je 1984. na Akademiji umjetnosti u Novom Sadu, Odsjek dramskih umjetnosti, režija - teatar, film, TV i radio u klasi Bore Draškovića. Profesor je na Akademiji scenskih umjetnosti u Sarajevu i direktor "East West Centra Sarajevo", moderne evropske teatarske kompanije.
Legendarni brazilski nogometaš Pele rekao je danas da su organizatori Olimpijskih igara u Londonu postavili primjer kako bi trebalo da izgleda najveći i najmasovniji sportski događaj na planeti. "Organizacija je bila sjajna, kao i ceremonija svečanog otvaranja Igara. Cijeli stadion je bio pun, svi su uživali i bili dobro raspoloženi. Nadam se da će u Brazilu biti angažirana ista kompanija i da će napraviti sličan uspjeh. Definitivno su postavili primjer kako treba raditi", rekao je Pele za engleske medije. Naredne Olimpijske igre bit će održane u Rio de Janeiru, a prvi put u historiji domaćin će biti grad iz Južne Amerike. "Igre u Riju ne odnose se samo na Brazil, već čitavu Južnu Ameriku, kao što je to bio slučaj sa Svjetskim prvenstvom u nogometu u Južnoj Africi prije dvije godine. Šansa Brazila su turisti i mislim da zaista imamo šta da ponudimo svijetu", rekao je Pele. On je dodao da je razgovarao s predsjednicom Brazila Dilmom Rousseff, koja mu je obećala da će sve biti spremno na vrijeme, prenosi Tanjug. "Rekla mi je da najbolji ljudi rade na organizaciji svjetskog prvenstva i olimpijskih igara. Izgradnja stadiona neće biti problem. Trenutno nismo spremni, ali ko bi bio četiri godine prije početka. Jedini problem je administracija, ali to se može riješiti", poručio je Pele. Igre u Riju na programu su od 5. do 21. augusta 2016. godine.
Traži se najbolji košarkaš koji će BiH predstavljati na svjetskom jedan-na-jedan košarkaškom turniru koji se održava u San Francisku (SAD). Talentovani košarkaši se mogu prijaviti na kvalifikacione turnire koji se održavaju u 4 grada, a bh. finale nakon koga će biti poznat putnik u SAD, održava se 26.8.2012. godine u Sarajevu. Dugih 29 godina, više od 1.500 zatvorenika sanjalo je isključivo o bjekstvu sa Alkatraza. U 2012. godini hiljade ljudi će dati sve od sebe da dospiju na isto to ostrvo, a svi sa istim ciljem: da osvoje 20.000 US dolara i titulu Red Bull King of the Rock. Red Bull King of the Rock, jedan na jedan ulično takmičenje u košarci, je prvo zvanično sportsko takmičenje ikada održano u legendarnom zatvorskom dvorištu na Alcatrazu (poznatom i kao “The Rock”: “Stijena”). Prvi put je ovaj turnir organizovan 2010. godine, sa takmičarima iz SAD, da bi već naredne godine postao internacionalan, okupivši 64 vrhunska igrača iz cijelog svijeta. Ove godine turnir je još internacionalniji i dovodi novu grupu od 64 takmičara iz 25 zemalja. Jedan na jedan ulično takmičenje u košarci se odvija po nokaut sistemu. Iz svakog grada po osam najboljih ide na državno finale koje će se održati u Sarajevu, 26. augusta, u 18 sati na Metalacu. Nagrada za pobjednika BiH finala je putovanje u San Francisco na svjetsko finale Red Bull King of the Rock 22. septembra 2012. godine u Alcatrazu, te novčana nagrada od 500 KM. Za drugoplasiranog i trećeplasiranog takođe su predviđene nagrade, a svi učesnici državnog finala dobiće poklone sponzora. Nagrade za pobjednike gradskih kvalifikacija iznose po 500 KM.
National Geographic posvetio je emisiju od 30 minuta slučaju Semira Osmanagića, koji tvrdi da se u Visokom u BiH nalaze piramide. Cijeli slučaj proučavala su dvojica britanskih naučnika, a zaključci do kojih su došli, dakako, poražavajući su po cijelu tu ideju. Geolog Dougal Jerram i arheolog Henry Jerome Chapman tako su zaključili da se radi o izmišljotini te da Osmanagićeva istraživanja ne vode nikamo. Profesori Britanskog kraljevskog instituta tako tvrde da položaj stranica brda nije 45 stepeni, kako tvrdi Osmanagić, nego 26, te da se stijene koje su pronađene na obroncima formiraju prirodnim putem. Čudesna tvar koja veže stijene nije cement, kako tvrdi Osmanagić, nego meki kreč. Naučnici također tvrde da volonteri u biti sami 'buše' tunele te da ne otkrivaju već postojeće i cijeli slučaj dovode pod veliki sigurnosni upitnik jer postoji mogućnost da se sve uruši. Istraživanja od samih početaka prate nelogičnosti, a Osmanagićevi suradnici, koji bi se usprotivili njegovim tvrdnjama, bivali su maknuti s projekta. Iako je projekt piramida u Visokom, po Osmanagićevim riječima, trebao promijeniti historiju , ali i ekonomsku sliku Bosne i Hercegovine, ništa od toga se nije dogodilo, a sudeći prema izjavama britanski naučnika – niti neće.
Dana Škrba, optužena da je 23. februara ove godine skalpelom brutalno zaklala sarajevskog fotografa Mustafu Bukvića, s kojim je bila u ljubavnoj vezi, izjasnila se pred sudijom za prethodno saslušanja da nije kriva. Kako nam je potvrđeno u Kantonalnom sudu u Sarajevu, u roku od 30 dana, kako to nalaže zakon, trebao bi biti zakazan početak suđenja Škrbi. No, pitanje je kako će Škrba, koja je u osmom mjesecu trudnoće i svakog časa se može poroditi, biti transportirana iz tuzlanskog zatvora na suđenje u Sarajevo. - Mi do sada nismo imali slučaj da je pritvorenica trudna i da treba da se porodi. Imali smo slučajeve da su osuđenice trudne, da su se porodile i u našem zatvoru postoje prostorije gdje mogu najviše dvije osuđenice s djecom da se smjeste. Dijete sa majkom u zatvoru može boraviti do treće godine. Kada je u pitanju Škrba, poduzimamo sve da pronađemo adekvatno rješenje - kazao je u izjavi za "Avaz" Jozo Vilušić, vršilac dužnosti direktora Kaznenopopravnog zavoda Tuzla. Prema njegovim riječima, Škrbino zdravstveno stanje prati zatvorski ljekar, a redovno ide i na ginekološke preglede u tuzlansku bolnicu. - Do sada ljekar nije kazao da Škrba ima neke probleme u trudnoći. Ali, problem je kako Škrbu, koja je već u osmom mjesecu trudnoće, transportirati u Sarajevo na suđenje. Nijedan ljekar neće potpisati da se ona neće poroditi u putu - kazao je Vilušić. Hoće li Škrba, koja je pritvorenica, ostati nakon poroda u tuzlanskom zatvoru ili će se, pak, iznaći neko drugo rješenje, za sada niko zna. Pitanje je hoće li suđenje uopće i početi u roku od 30 dana, kako to zakon nalaže, ili će biti odgođeno. Prema optužnici, Škrba je 23. februara ove godine u 14.10 sati došla u fotografsku radnju "Foto San" u ulici Omladinskih brigada do broja sedam u sarajevskom naselju Dobrinja, u kojoj je radio fotograf Bukvić. Nakon što je ušla, Bukvić je zaključao ulazna vrata. Škrba je sišla s njim u podrumske prostorije pa ga je, koristeći stanje intimnosti i njegovo povjerenje, svirepo ubila tako što mu je skalpelom od devet centimetara nanijela smrtonosne povrede po vratu. Nakon ubistva, Škrba je fotografovo tijelo okrenula na leđa i potom ga pokrila dekom. U 15.05 sati napustila je radnju i pobjegla u Mostar, gdje je uhapšena.
Javno preduzeće „Elektroprivreda BiH" (EPBiH) u narednih 10-tak dana raspisat će javni poziv za odabir projektnog partnera za zajedničko ulaganje u „Blok 7" Termoelektrane Tuzla vrijedan oko 750 miliona eura, saznaje „Dnevni avaz". Tu informaciju potvrdio nam je i direktor EPBiH Elvedin Grabovica, koji očekuje da će se na javni poziv javiti više zainteresiranih investitora te dodaje da je kontakt već uspostavljen s dvadesetih svjetskih kompanija. - Kontakt s tim firmama uspostavili smo kako bismo istražili tržište i procijenili koje sve modele predlažu potencijalni partneri te šta je moguće navesti u javnom pozivu. Ne tražimo donacije nego partnere koji će sudjelovati u ovom projektu - kaže Grabovica. Na bazi toga je, kaže, Vlada Federacije BiH stupila, između ostalog, i u kontakt s kompanijom IFC&IFM, koja je iskazala interes da učestvuje u javnom pozivu i s kojom je potpisan protokol o saradnji. Grabovica pojašnjava da protokol nema nikakvih obavezujućih elemenata, nego da se radi o običnoj razmjeni informacija. Iz prepiske s firmom IFC&IFM, koja je u posjedu „Dnevnog avaza", vidljivo je da je Nadzorni odbor EPBiH jasno utvrdio kriterije pod kojima neka kompanija može učestvovati te da je s njima upoznata i ta firma. Grabovica tako demantira informacije koje su se pojavile u pojedinim medijima, a prema kojima je, navodno, već dogovoren posao s kompanijom IFC&IFM. U kriterijima NO EPBiH navedeno je da potencijalni partner u posljednje tri godine mora imati promet od minimalno 1,5 milijardi eura uz pozitivno poslovanje. Ponuđačima je, između ostalog, stavljeno do znanja da prirodni resursi ostaju u vlasništvu FBiH te da će biti formirano privredno društvo koje će voditi pripremu, izgradnju i eksploataciju objekta. Iz EPBiH pojašnjavaju da je kontakt s potencijalnim investitorima uspostavljen kako se ne bi dogodilo da se prijavi samo jedan investitor, kao što je to bio slučaj s prethodnom Upravom s direktorom Amerom Jerlagićem i resornim ministrom Vahidom Hećom na čelu. Za isti projekt prije nekoliko godina prijavila se samo jedna kompanija „Alpiq", a dolaskom na čelo EPBiH Grabovica je odbio potpisati ugovor s ovom kompanijom. Uslijedili su žestoki medijski napadi na Upravu ove kompanije i Vladu FBiH. Direktor Grabovica pojašnjava da iza napada stoje oni koji su potpisivanjem ugovora s "Alpiqom" imali namjeru oštetiti državu za stotine miliona maraka. - Da sam potpisao ugovor s „Alpiqom", bili bismo u gubitku od oko 120 miliona eura. Razlog je famozna formula, prema kojoj bi investitor uzimao viškove električne energije. Mene napadaju jer sam prodavao struju po cijeni od 57 eura po megavat satu, a oni bi viškove prodavali po manje od 40 eura - kaže Grabovica. Ugovor s „Alpiqom" koji su forsirali Jerlagić i Hećo predviđao je preuzimanje energije u tri faze, a prve dvije faze su prije ulaska u pogon novog bloka u TE Tuzla, odnosno od 2011. do kraja 2017. godine. U tom periodu „Alpiq" je tražio da im EPBiH isporučuje iz postojećih elektrana minimalno 50 posto svojih godišnjih viškova, i to po cijeni koja će pokrivati samo varijabilne troškove, ugalj, tečno gorivo... Nakon izgradnje "bloka 7" definirala bi se nova cijena koja bi bila vezana za novi blok. Time bi se EPBiH u periodu od sedam godina „odrekla" 50 posto viška struje, a samim tim i dobiti.
Za vrijeme jutarnjih i poslijepodnevnih gužvi parkirati vozilo i pronaći slobodno mjesto u našem gradu s više od 100.000 registriranih automobila prava je sreća. Zabrinjavajući je podatak da na području Starog Grada, Centra, Novog Sarajeva i Novog Grada vozači na raspolaganju imaju samo 2.212 parking mjesta, što ni izdaleka nije dovoljno, imajući u vidu da na ulicama dnevno bude više od 50.000 vozila. Ipak, automobil je najteže parkirati na području centralne općine, gdje ima 1.651 mjesto, od čega se 973 naplaćuje. Da bi se povećao broj parkinga u Centru, Općina planira gradnju podzemne garaže u dvorištu "Metalca" u Gimnazijskoj ulici. - Već su pokrenute aktivnosti na izradi urbanističkog projekta "Gimnazija-garaža". Na toj lokaciji pravit će se 350 novih parking mjesta i zatvorena fiskulturna sala. I za druge lokacije Općina stvara preduvjete za privođenje zemljišta krajnjoj namjeni, odnosno za izgradnju javnih kolektivnih garaža - kazala je Alma Sadović, pomoćnica općinskog načelnika. Prema njenim riječima, javna podzemna garaža gradit će se i u ulici Kulovića sa 132 mjesta te Bulevaru Franca Lehara s dvije podzemne etaže, kapaciteta 260 mjesta. Ništa bolja situacija s parkiranjem nije ni u Starom Gradu, gdje su samo 294 mjesta, a od tog broja 187 je komercijalnih. Gužve su svakodnevna slika i u Novom Sarajevu i Novom Gradu, gdje vozači imaju samo 267 mjesta na raspolaganju.
Ljudski ostaci koji su pronađeni u jami nedaleko od kuća u zeničkom naselju Werostin Put ipak potječu iz Kantonalne bolnice Zenica, a osobe koje su ih, dobro zaštićene, ukopavale u više navrata jesu zaposlenici "Gradskog groblja" Zenica, potvrdio nam je zamjenik direktora ove firme Atif Spahić. - Ne vidim ništa sporno, niti ima razlike između dijela ljudskog tijela, posteljice, nekog patološkog ostatka i cijelog pokojnika. Postoji jasna procedura ukopavanja te posipanja krečom. Ti ostaci bezopasni su kao i cijeli pokojnik - smatra Spahić. On navodi da su njegovi uposlenici dobili od ljekara precizne instrukcije za ukopavanje i oni ih se pridržavaju. Mještani zeničkog naselja Werostin Put u više navrata su primijetili "bijeli kombi s ljudima u bijelim mantilima, kapuljačama, maskama i rukavicama" kako istovaraju, zakopavaju, a potom posipaju krečom ostatke tijela, medicinskog i drugog otpada, nedaleko od njihovih kuća, nakon čega su ti ostaci izgarali u zapaljenoj vatri. - Pa, ne možete biti 100 posto sigurni. Ljeto je, moguća je infekcija! VEZANI TEKST Zeničani prestravljeni zbog medicinskog otpada: Ko dovozi i spaljuje ljudske ostatke?! Drugi čovjek jedinog zeničkog komunalnog preduzeća za brigu o pokojnicima ipak tvrdi da je zemljište gdje su ostaci ukopani vlasništvo te firme, a da je susjedna parcela "blizu, nekoliko metara dalje". - Provjerili smo, jeste da se nekome čini da je blizu ceste i kuća, ali to je naše zemljište i neki grobovi bliži su kućama nego ova lokacija - kaže Spahić. On tvrdi da njegovi uposlenici nisu spaljivali ostatke te da je moguće da je neko nakon njihovog odlaska zapalio travu, osušeno cvijeće ili ostatke buketa s groblja. Direktor Kantonalne bolnice Zenica Ibrahim Šišić dan ranije nam je kazao da s "Gradskim grobljem" Zenica ima "ugovor o zakupu jednog grobnog mjesta" za odlaganje dijela otpada iz bolnice.
Zbog stalnih poskupljenja i hronične besparice naši sugrađani su sve češće primorani odricati se i onoga što vole, pa tako i kućnih ljubimaca. Tako više nije neobično na ulicama vidjeti napuštene dobermane, vučjake, pudlice, sijamske mačke i druge rasne životinje koje su iz kućnog okrilja puštene na ulicu jer njihovi vlasnici nemaju uvjeta da ih dalje drže. Neimaštinu građana osjetili su u ZOO centrima koji iz godine u godinu imaju sve manje posla. - Razumijem da ljudi nemaju novca jer mi ovdje, praktično, prodajemo luksuz. Najjeftinije su ribice koje koštaju po dvije marke, dok kvalitetna briga za jednog psa mjesečno košta 200 KM, jer je samo za hranu potrebno izdvojiti oko 100 KM - kaže Arman Akšamović, vlasnik ZOO centra Sarajevo. Sve je manje i onih koji mogu platiti veterinarski pregled životinje u punom iznosu, a to je između 150 i 200 KM. Saša Babić: - Nemam kućnog ljubimca ponajviše zato jer znam da ga ne bih mogao izdržavati. Ljudi kod nas nemaju razvijen osjećaj za brigu prema životinjama. Mnoge životinje su na ulici, a ne tamo gdje trebaju biti. Joško Mandić: - Nije potrebno mnogo truda oko životinje, osim velike ljubavi. U svakom slučaju, kako vaš ljubimac ne bi završio na ulici, prethodno dva puta razmislite prije nego što ga odlučite nabaviti, jer životinja ne treba trpjeti nemar i površnost.
Sjednica Upravnog odbora Uprave za indirektno oporezivanje (UIO) BiH na kojoj bi trebao biti razmatran izvještaj o svim dužnicima za PDV, trebala bi biti održana krajem ovog mjeseca, saznaje „Dnevni avaz". Iako predsjedavajući Upravnog odbora UIOBiH, državni ministar finansija Nikola Špirić još nije odredio tačan termin sjednice, saznajemo da je izvještaj o dužnicima već upućen članovima ovog odbora. Na ovoj sjednici trebala bi biti razmatrana i inicijativa direktora UIOBiH Mire Džakule o izmjenama i dopunama Zakona o UIO kako bi se mogla javno objaviti imena svih poreznih dužnika. Inače, spiskom koji je upućen članovima UIO obuhvaćen je 10.871 porezni dužnik, s ukupnim iznosom dugovanja od 273 miliona maraka. To je samo dio ukupnog duga za PDV, s obzirom na to da nisu uključeni podaci o firmama koje imaju ugovor sa UIO o odgođenom plaćanju duga, te brojni manji dužnici za PDV, što sve ukupno iznosi blizu milijardu KM duga. Prema podacima do kojih je došao naš list, „Sarajevska pivara", u vlasništvu Hilme i Muje Selimovića, koju su u ratu privatizirali uz pomoć SDA i skrivenog suvlasnika Bakira Izetbegovića, kao najveći dužnik iz regije Sarajevo nagomilala je dug od tri i po miliona maraka. Zajedno s ranijim dugovanjima, ova cifra samo za „Pivaru" iznosi oko sedam miliona maraka. Štamparija „Unioninvestplastika", u vlasništvu Selimovića, prema podacima do kojih smo došli, državi duguje 1,1 milion maraka za PDV, a nešto više od milion maraka duguje također i Selimovićev „Merkur". I druge firme u vlasništvu Selimovića dužne su velike iznose za PDV, pa je tako GDD „Polet" državi dužan oko 700.000 KM, te „Klas", čija dugovanja za PDV iznose blizu pola miliona maraka. Da su Selimovići kao vlasnici firmi rekorderi po dugu za PDV, govore i podaci da je za desetak njihovih preduzeća UIO, po zakonu, pokrenula postupak prinudne naplate, pa tako i za „Vegafruit", čiji dug iznosi blizu 150.000 KM, kao i za „Ilidžanski dijamant" s dugovanjima za PDV u iznosu od 110.000 KM. Iako je 11. avgusta, kako smo pisali, za one koji do 10. avgusta nisu izmirili obaveze za PDV po automatizmu pokrenut postupak prinudne naplate, saznajemo da su zbog zahtjeva za reprogram duga, konkretno firme Selimovića, za sada pošteđene pljenidbe imovine. U akciji spašavanja Selimovića uključeni su SDA i njen predsjednik Sulejman Tihić, koji slovi kao njihov politički pokrovitelj i zaštitnik. Međutim, oni su svoje firme samim ulaskom u reprogram duga doveli u bezizlaznu situaciju jer, dok stare dugove zatvaraju, novi im stalno ulaze u proces prinudne naplate. Tako se za njihova preduzeće ne gomilaju samo obaveze po osnovu neizmirenog PDV-a nego i kamate, koje dostižu iznos samih dugovanja. Inače, prema pravilniku o provođenju Zakona o postupku prinudne naplate indirektnih poreza BiH onaj kome se i odobri zahtjev za odgodu duga samim ovim činom se ne spašava od postupka prinudne naplate. Nadalje, za one koji su tražili odgodu plaćanja duga u ratama, kao što su naprimjer Selimovići, prinudna naplata se nastavlja u odnosu na cijeli preostali dug, uključujući aktiviranje garancije i svih drugih instrumenata prinudne naplate. Drskost Selimovića nema granica. U trenutku kada navidjelo izlaze podaci o njihovom enormnom dugu za PDV i kada postaje jasno da oni imaju političke zaštitnike i pomagače u Upravi, koji na sve načine pokušavaju zaustaviti javno objavljivanje spiska najvećih dužnika za PDV, mediji pod izravnom kontrolom i u vlasništvu Selimovića šire laži o urednim platišama PDV-a. I pri tome objavljuju zapisnike inspektora, krivotvore podatke u njima i javno plasiraju laži o kompanijama koje redovno plaćaju PDV i čak su u preplati. Posebno je pitanje na koji način su Selimovići dobili zapisnike, s obzirom na to da je njihovo javno publikovanje protivzakonito.
"Elektroprivreda BiH" raspisala je javni poziv za odabir projektnog partnera za zajedničko ulaganje u Blok 7 Termoelektrane Tuzla, vrijedan oko milijardu i po maraka. Ta informacija s različitim je utiscima dočekana u Kaknju, gdje je u tamošnjoj termoelektrani za početak 2013. godine bila planirana gradnja Bloka 8. U ovom gradu, naime, krenule su špekulacije da će zbog gradnje novog bloka u Tuzli investicija u Kaknju biti odgođena. Kako saznajemo, Sindikat TE Kakanj ovih dana oglasit će se o ovom pitanju. - Naravno da treba graditi Blok 7 u Tuzli i tu nema dvojbe. Ali se pitamo kako to da je Tuzla dobila prioritet u odnosu na Kakanj. Izgleda da je Blok 8, čija je vrijednost 1,22 milijarde KM, ostavljen u ladici za 2015. godinu - kazao nam je jedan od uposlenika TE Kakanj. Nove investicije i nova radna mjesta s nestrpljenjem očekuju u Kaknju, gdje je broj nezaposlenih premašio 7.000, a broj uposlenih sa 8.700 sveo sa na 7.100 samo za protekle dvije godine. Na molbu da prokomentira tvrdnje da je tuzlanski blok "neopravdani prioritet", Elvedin Grabovica, generalni direktor "Elektroprivrede", jučer nam je kazao da nema ništa sporno. Objasnio je da gradnja Bloka 7 u Tuzli ide po planu investicija i poslovanja u 2012. - Tu nema ništa sporno ni nejasno. Tuzla ide prva jer postoje prijeke potrebe za gradnjom Bloka 7 u Tuzli. No, na ovaj način niko ne zaobilazi Kakanj - tvrdi Grabovica.
Mirza Teletović uradio je ono što se od njega očekivalo. U susretu u kojem se s obje strane više promašivalo nego pogađalo i u kojem smo plesali na rubu poraza, naš kapiten je, sa 24 poena, predvodio Bosnu i Hercegovinu do pobjede nad Latvijom. - Imamo dosta novih košarkaša, prilično smo neiskusni, a kada su oni pogodili neke šuteve, a mi promašili zicere, to se još više ispoljilo. Bili smo vrlo nervozni. Što se tiče moje igre, pokušavam uključiti sve saigrače u utakmicu, a kada neke stvari ne idu, odgovornost preuzimam na sebe. Moram naglasiti da je u dvorani, barem meni, bilo nesnosno vruće. Igrač sam koji važi za brzog i agilnog, ali kada nemaš zraka, ne možeš da se krećeš, baš se mučiš - kaže novi član NBA kluba Bruklin netsa. Teletović odaje priznanje saigračima. Naglašava da nije lako igrati između 35-40 minuta, naročito Elmedinu Kikanoviću, koji je imao zdravstvenih problema. - Svaka mu čast, teško mu je bilo, ali je izvukao maksimum. Činjenica je da imamo kratku rotaciju, koja je još kraća, jer nema ni Joze Brkića, koji nije dobio licencu da nastupa za reprezentaciju BiH. Ipak, najbitnije je da smo pobijedili i da puni samopouzdanja putujemo u Holandiju - rekao je Teletović.
Šljiva je jedan od rijetkih proizvoda koje Bosna i Hercegovina može plasirati na zapadnoevropsko tržište. Naša zemlja u jednoj sezoni u Njemačku izveze oko 2.000 tona svježe šljive u vrijednosti od oko milion eura. Od četrdesetak proizvođača šljive s područja Zeničko-dobojskog kantona (Visoko i Breza), Tuzlanskog kantona (Gradačac) te RS (Bosanska Gradiška), firme "Voćar Piramida" Visoko s produžnicom u Gradačcu i "Aes-Trans" otkupljuju šljive te izvoze u Njemačku, gdje ih kompanija "Marktvertrieb Dieter Schwerin" iz Duizburga dalje distribuira u četiri velika trgovačkih lanca - "Aldi", "Edka", "Rewe" i "Penny". Suljo Selimović, direktor firme "Voćar Piramida", ističe da su certificirani od "Agromanagmenta" iz Danske certifikatom GlobalGap, koji je jedan od glavnih preduvjeta da bi se šljiva mogla izvoziti na tržište Evropske unije. - Šljiva je visokog kvaliteta, ali nam je donedavno bio problem kreiranja ambalaža za pakovanje i disciplina u uzgoju i berbi, ali ti problemi prevaziđeni su time što smo s kupcem dopremili mašinu za sklapanje kartonske ambalaže. Na kartonskim kutijama sada se nalazi slika naše šljive, koja je zaštićena. Očekuje se da će ova slika vremenom postati prepoznatljiva na policama evropskog tržišta - govori nam Selimović. On ističe da je BiH u prednosti, za razliku od drugih zemalja u regionu, jer naša šljiva prva dozrijeva, tako da plasman nije upitan. - U kontaktu smo s Federalnim ministarstvom poljoprivrede i šumarstva, kojem sugeriramo daljnje poticaje za podizanje novih zasada, čime bi ova kultura doživjela puni procvat u našoj zemlji - navodi Selimović, koji napominje da se javlja i potražnja za zamrznutom i suhom šljivom, čime bi se uveliko riješio problem za šljivu koja je oštećena gradom ili je treće klase, koje ima napretek. Najviše šljive BiH izvozi s područja Gradačca. Prema riječima Selimovića, čak četiri različita proizvođača iz okolice ovog grada dopremaju šljive za Njemačku. Jedan od prozvođača je Raif Čolić iz sela Mionica, koji već decenijama uzgaja šljivu na oko osam hektara zemlje. - Prošle godine proizveo sam oko 150 tona, ali ove godine očekujem da će berba biti oko 100 tona šljive zbog mraza, grada i suše koja vlada. Cijena po kojoj prodajem kiliogram šljive kreće se od 0,55 do 1,5 KM. Trenutna cijena je 0,60 KM po kilogramu - kaže Čolić, dodajući da je prošle sezone zaradio oko 40.000 KM, od čega je imao troškova oko 20.000 do 25.000 maraka. Mihael Tesman (Michael Tesmann) iz njemačke firme "Marktvertrieb Dieter Schwerin" ističe da su bh. šljive prvoklasne. - Mi imamo ugovore s više trgovačkih lanaca po cijeloj Njemačkoj, tako da se šljive iz BiH mogu kupiti u nekoliko desetina hiljada prodavnica - kazao je Tesman.
Sve veći broj bh. državljana u Siriji, u kojoj je situacija iz dana u dan sve gora, pokušava napustiti ovu ratom zahvaćenu zemlju. Kako nam je kazao generalni konzul BiH u Istanbulu Hrvoje Kanta, dvije porodice u kojima ima bh. državljana pokušale su jučer izaći iz Sirije prelazeći granicu s Turskom. No, kako nam je kazao, samo troje uspjelo je prijeći granicu. Prema nezvaničnim informacijama, u Siriji boravi blizu 2.000 bh. državljana. - Dobio sam informaciju iz našeg konzulata u Ankari da je dio porodice Obei uspio prijeći granicu te da se nalaze u gradu Hataju u jugoistočnoj Turskoj i da su u putu ka Istanbulu. Granicu su prešli Hadžera, bh. državljanka, njen suprug Muhamed te njegova sestra Hasna, oboje sirijski državljani. Međutim, zbog nepotpune dokumentacije, njihovo troje djece, nažalost, ostalo je u Siriji. Učinit ćemo sve da im pomognemo. Mnogi se ne usuđuju napustiti Siriju jer je veliki rizik kretati se prema granici - kazao nam je Kanta. Istovremeno, jedna osmočlana porodica također je pokušala prebjeći iz Sirije, ali nije uspjela, jer je od njih jedino bh. državljanka imala putne isprave. Prema riječima konzula Kante, ta porodica za sada je ostala u Siriji. Haris Lukovac, diplomata u bh. ambasadi u Jordanu, rekao nam je jučer da ne mogu uspostaviti kontakt s našim državljanima te da agonija traje već tri dana. - Totalna je blokada svih linija. Ni radioemiteri ne pomažu. Čak smo kontaktirali tamošnje prijateljske medije ne bismo li šta saznali, ali neuspješno. Borbe su i oko i unutar grada Alepa. Osim sukobljenih strana, gorući problem predstavljaju i bande koje napadaju i pljačkaju sve redom - riječi su Lukovca. Kako saznajemo, još nekoliko bh. porodica predalo je zahtjeve za izradu dokumenata kako bi napustili Siriju. Da stvar bude gora, i materijalna situacija većine onih koji bježe iz ove krvave zemlje je loša. Zamjenik predsjedavajućeg Vijeća ministara i ministar vanjskih poslova BiH Zlatko Lagumdžija učestvovat će danas i sutra na četvrtom vanrednom samitu Organizacije islamske konferencije (OIC), koji će biti održan u Meki, u Saudijskoj Arabiji, a na kojem će glavno pitanje biti situacija u Sriji, saopćeno je iz Ministarstva vanjskih poslova BiH.
Iza novih izraza često se kriju prastare pojave. Tako je i s takozvanim lobiranjem, koje baš ne zvoni jasno u svakome uhu. No, doda li se da je to nešto nalik provodadžisanju, plaćenom pronošenju habera, s očiglednim ciljem da se nekome omogući korist, daljnja priča je suvišna. Otkako je svijeta i vijeka, i na taj način su ljudi svodili svoje poslove i pleli mreže u koje se treba upecati određeni ulov. Kroz ovaj proces uvijek je tekla rijeka novca. Lobisti su se vremenom u tom svom poslu specijalizirali, jer su od njega mogli dobro živjeti. Njihovo posredovanje je, naime, poprilično koštalo, tim više što su bili umješniji, s više kontakata, ako su na svaka vrata rado i s povjerenjem primani. Jer, u ovome lancu, njegove karike svana ne smiju biti vidljive; tajnovitost mora biti apsolutna. Glavni profit, naravno, ne ubiru posrednici, odnosno lobisti. Ključna korist dijeli se između onoga kojem nešto treba i onoga koji je, na mjestu i u prilici, da mu to priskrbi. A sve nauštrb nekoga trećeg, najčešće onoga koga je najlakše prevariti: na štetu građana, poreznih obveznika, odnosno države i njenih budžeta. Ako je politika postala krunski biznis, iznad kojeg nema boljega, a jeste, onda ne začuđuje da u pojavi zvanoj lobiranje dominiraju upravo političari. Oni i plaćaju i naplaćuju, jednom rukom daju - drugom, pak, primaju. Političari su redovni klijenti lobističkih krugova. Uz njihovu pomoć, stječe se više izgleda za uspon na društvenoj ljestvici, dobiva se bolji medijski i ukupni imidž. Domaća dešavanja ove vrste, međutim, obavijena su velom tajne. Ponešto se zna jedino o lobističkim uslugama koje naši političari koriste u inozemstvu. Milorad Dodik nije se prvi sjetio da tamo unajmi agencije koje će gurati njegovu grudvu, ali je prvi tu vrstu usluga otvoreno svalio na pleća poreznih obveznika. Plaćanje lobista u Americi ubilježeno je u zvanične stavke budžeta Republike Srpske, pa je tako cijeli aranžman postao zvaničan i dostupan javnosti. U slučaju Harisa Silajdžića, pak, koji se prvi dosjetio ove vrste podupiranja vlastite politike i interesa, sve se uvijek radilo na mala vrata. Nikad se u javnosti nije vidio nijedan konkretan račun, pa ni ime firmi koje su za njega radile u Turskoj i Americi. Tragovi su vodili do našega muzičara s američkom adresom Saše Toperića, ali dalje nije išlo. Ni u slučaju SDA, osim što se zna da i oni barem u Istanbulu, Vašingtonu i Briselu plaćaju svoje lobiste, te da su i oni povezani s ovim muzikantom, zavjesa je navučena do kraja. U tu svrhu koriste se neki tajni fondovi, crni stranački novac ili, pak, "prijatelji" koji stranku čašćavaju plaćanjem tih faktura. Ove vrste prometa, dakako, više je na domaćoj sceni. Ali je i magla tu još neprobojnija. Tako se i sarajevskoj agenciji, koja se satra pokušavajući da uljepša lik Bakira Izetbegovića, može dokazati samo to da je bila izrazito favorizirana u dobivanju reklamnih poslova od "BH Telecoma". Već je teže činjenicama poduprijeti utisak da se radi samo o zakulisnom plaćanju nekih drugih usluga, u ovom slučaju lobiranja i javnog promoviranja jedne važne ličnosti iz stranke koja, pa i vrapci to znaju, komanduje najvećom domaćom kompanijom. Maglovito, dakle, vidimo ruku koja daje. No, onoj važnijoj, koja prima, i jedan prst je teško nazrijeti. U toj varijanti, političari su u ulozi onoga koji zarađuje, meta lobističkih organizacija čijim naručiocima je potreban „važan čovjek na važnom mjestu". A kud ćeš važnijeg mjesta od politike, odnosno vlasti. I kud ćeš važnijeg čovjeka od predsjednika, ministra, parlamentarnog zastupnika itd. U društvu kakvo je naše, koje duboko vjeruje da para vrti tamo gdje burgija neće, važne ljude prosto salijeću razne provodadžije i kuriri, koji sebe nazivaju lobistima, a koji tačno znaju šta od političara traži njihov klijent i koji, u marku precizno, poručuje koliko je spreman takvu uslugu platiti. Samo je potrebno da se gospodin političar za njega „malo" zauzme. Na taj način u ovoj zemlji isposlovano je mnogo pobjedničkih titula na tenderima, more privatizacijskih kupoprodaja, kredita i posudbi, poreznih olakšica i oprosta, sve do zapošljavanja koje je „lobirano" odgovarajućim ciframa. Naručilac i politički izvršilac pri tome se najčešće nikad nisu ni susretali. Između njih je saobraćao dežurni burgijaš - lobista, kako se to sada moderno kaže. Ma kako se ova vrsta rabote nazivala, jasno je da je to, ustvari, samo drugo ime za staru pojavu - korupciju. Tako se i lobisti i političaru čini da ne rade ništa protivzakonito, da se čak ponašaju poslovno i politički moderno. Samo što se javnosti nimalo ne priviđa činjenica da su zemlja i njen obični čovjek opelješeni do gole kože. Korupcijskom ili lobističkom metodom, svejedno je - tu razlike nema.
"Restylane" je švedska inovacija namijenjena očuvanju prirodne ljepote. Tretman je jednostavan, nehirurški zahvat koji izvodi doktor tako što "restylane" u malim količinama injicira pod kožu. Cilj zahvata je umanjivanje ili uklanjanje bora na licu, odnosno povećanje volumena usana. "Restylane" je, ustvari, hijaluronska kiselina, prirodna supstanca koja je i inače prisutna u ljudskom tijelu te je nježna i sigurna za kožu. Otkad se počelo s njegovom primjenom, "restylane" je podvrgnut opsežnim kliničkim testiranjima koja su dokazala njegovu učinkovitost, lakoću i sigurnost primjene. Istraživanje je pokazalo i da je kratkotrajna i slaba bol pri injektiranju "restylanea" još slabija kada je prije njega injektiran "botox", što upućuje na analgetičko djelovanje "botoxa". Ova kombinacija se u mnogim slučajevima pokazala učinkovitijom od pojedinačnih tretmana "restylaneom", odnosno "botoxom", te se u posljednje vrijeme sve više prakticira. Tokom tretmana biorazgradiv gel "restylane" se u malim količinama injicira pod kožu pomoću vrlo tanke igle. Gel volumizira udubinu ispod bore, podiže je i na taj način ravna kožu lica. Kada se tretiraju usne ili konture lica, "restylane" daje željeni volumen i oblik tretiranim područjima. Cijeli postupak je bezbolan, vrlo jednostavan i traje otprilike 30 minuta. Trajanje zahvata varira ovisno o veličini i broju željenih korekcija. Kad je riječ o borama, "restylane" se najčešće koristi kod uklanjanja bora na čelu, bora iznad gornje usne, bora od ugla usne do brade, ali se može koristiti i za tretiranje drugih područja. Vrlo sitne i vrlo duboke bore je malo teže tretirati pa, nakon detaljnog uvida, doktor može preporučiti i kombinaciju "restylanea" s još nekim estetskim zahvatom. Osim kod uklanjanja bora, sve češća je primjena "restylanea" za povećanje volumena usana i uljepšavanje kontura lica. Nakon tretmana trenutno je vidljiv pomlađen i svjež izgled, a konačni rezultat vidljiv je nakon otprilike tri sedmice. U toku prvih 48 sati nakon tretmana ne smije se masirati ili trljati tretirano područje. Sve dok moguće otjecanje i crvenilo nakon tretmana ne nestanu, područja zahvata ne smiju se izlagati velikoj vrućini (sunčanje ili solarij) i hladnoći. Trajnost konačnog rezultata zahvata "restylaneom" dosta varira, ovisno o mnogim faktorima - individualnim karakteristikama (struktura kože lica), životnom stilu, dobi, ali i tehnici injektiranja ljekara koji je izveo zahvat. Većina pacijenata se za ponovljeni tretman bora odlučuje otprilike godinu nakon učinjenog zahvata, a za ponovljeni tretman povećanja volumena usana otprilike šest mjeseci nakon zahvata. O periodu koji treba proći prije sljedećeg tretmana, a ovisno o individualnim karakteristikama pacijenta, odlučuje ljekar. Kod ponovljenih tretmana "restylaneom" estetski učinak je trajniji.
Moderni voz koji su "Željeznice" FBiH kupile od hrvatske kompanije "Končar" za 5,3 miliona eura, ali još nisu isplatile, nije se, nažalost, pokazao od velike koristi nakon što je prošle sedmice počeo saobraćati na relaciji Zenica - Sarajevo - Mostar, saznaje "Dnevni avaz". Osim što je izazvao haos u redovnom saobraćaju, zbog čega kasne drugi putnički vozovi po dva i više sati, saznajemo da se prije nekoliko dana čak i pokvario! Otkazala su, kako saznajemo, dva motora od ukupno četiri, koliko je potrebno za normalno funkcioniranje. Iz Uprave ŽFBiH, umjesto "Končara", na ovu relaciju planirali su ubaciti vagone "talgo" koje su prošle sedmice izvlačili na probu, a sve kako građani ne bi osjetili nedostatak komfora koji je najavljen uvođenjem "Končara" na ovim dionicama, koji bi trebao preduzeću donijeti određeni profit. Da voz još nije pripremljen za pruge u BiH, govori i podatak da se u njemu svakodnevno nalaze dva "Končarova" inžinjera koja konstantno nagledaju bh. mašinovođe i rad voza i čiji angažman, kako saznajemo, nije nimalo jeftin. Željezničari s kojima smo jučer razgovarali kažu da je na ovakav način "skuplja pita nego tepsija" jer se uvođenje "Končara" u prvih deset dana pokazalo kao promašaj. - Iz Zenice već danima putuju svega tri putnika. Nekad u Sarajevu uđe pet, deset putnika. To je totalno neisplativo. Uostalom, u vozu se nalaze dvojica mašinovođa, dva inžinjera "Končara", radnici na osiguranju voza, stjuardese, konobari u baru. Znači, voz ima više članova osoblja nego putnika - kaže naš sagovrnik.
Najčešći razlog za odgađanje menstruacije upravo je kao kod vas - planiranje godišnjeg odmora, ali su to često i poslovne obaveze (putovanja i konferencije) te termini važnih takmičenja kod sportašica. To je najlakše postići kod žena koje troše OHK (oralnu hormonsku kontracepciju), tako da produže uzimati tablete onoliko koliko im treba da pomjere menstruaciju. Međutim, i tu postoje ograničenja i uvijek se treba konsultirati s ordinirajućim ginekologom koji poznaje pacijenticu, kao i preparat OHK koji je ordinirao. U vašem slučaju, pošto ne koristite OHK, menstruacija se može odgoditi također primjenom određene vrste OHK ili primjenom nekog od gestagenskih preparata. Opet morate konsultirati ginekologa jer se ti preparati daju u II fazi menstrualnog ciklusa, a s njihovom primjenom najbolje je početi sedam dana prije očekivane menstruacije. Iscjedak iz dojke van perioda trudnoće i dojenja čest je simptom kod žena. Prema nekim autorima, on se može izazvati u više od 50 posto žena pritiskom na bradavicu. Međutim, samo je relevantan spontani iscjedak, koji se javlja u oko pet posto slučajeva i kao takav se smatra patološkim. Osnovne vrste patoloških sekreta su: serozni, mliječni, pigmentni, gnojni (upalni) i krvavi. U vašem slučaju mogao bi biti u pitanju serozni iscjedak, koji je najčeći kod žena van perioda dojenja. U klasičnoj formi takav iscjedak je vodenastoproziran, ali su moguće sve nijanse do tamno zamućenog. Može se pojaviti u različitim količinama, spontano ili pritiskom na bradavicu, na jednoj ili obje dojke. Dosta je česta pojava i vodenasto-mliječnog iscjetka. Uobičajeni termin za ovu pojavu je galaktoreja. Najčešće je riječ o idiopatskoj galaktoreji kojoj se ne može naći uzrok. O galaktoreji kao patološkoj sekreciji govorimo u slučaju kada je ona posljedica endokrinoloških ili nekih drugih poremećaja. Glavni pokazatelj tih promjena je hormon prolaktin, koji se luči u ćelijama prednjeg režnja hipofize. Ako je povišen nivo prolaktina u krvi, onda se traga za uzrocima koji su do toga doveli. Najčešće su to adenomi-prolaktinomi (dobroćudni tumori hipofize koji luče prolaktin), zatim hipotireoidizam (umanjena funkcija štitne žlijezde) te uzimanje nekih lijekova iz grupe psihofarmaka ("lexaurin", "eglonil"). Mislim da vam je jasno da Vaš ljekar sumnja na hormonsku podlogu iscjetka iz dojke. Konizacija je operativni zahvat na grliću maternice koji se radi vaginalnim putem, a kao terapijska mogućnost primjenjuje se kod žena kod kojih je nalaz PAPA brisa pokazao teški stepen displastičnih promjena (CIN III ili CIS). Naziv konizacija potječe od same forme operativnog zahvata (površni dio grlića maternice na kojem se nalaze opisane patološke promjene, odstranjuje se u formi konusa). Niste naveli bitne podatke: da li su prva trudnoća kao i porod protekli uredno, u kojoj sedmici druge trudnoće je došlo do spontanog pobačaja te koliko vam je godina? Mnogi od uzroka spontanih pobačaja mogu se otkriti detaljnom anamnezom i elementarnim kliničkim - ginekološkim te danas skoro obaveznim ultrazvučnim pregledom. Uz to dolaze neophodne laboratorijske pretrage (hematološke, biohemijske, mikrobiološke i hormonske). Samo opetovani tzv. habitualni pobačaji zahtijevaju kompleksnije pretrage iz oblasti genetike i imunologije. Pošto je kod vas jedna trudnoća završila pobačajem, najvjerovatnije da vam nisu potrebne nikakve specijalne pretrage. U oko 70 posto slučajeva ranih spontanih pobačaja riječ je o anomalijama hromozoma ploda i to je u pravilu slučajan događaj. Oralna hormonska kontracepcija (OHK) najčešći je vid zaštite od neželjene trudnoće. Primjenjuje se već više od 50 godina i broj korisnica stalno raste. Razlog tome su na tržištu prisutni sve bolji preparati i sve veći stepen educiranosti ženske populacije po ovom pitanju. Prije početka primjene OHK potrebno je izvršiti detaljan ginekološki pregled i određene laboratorijske pretrage, pogotovo one koje se odnose na funkciju jetre i bubrega te mehanizme zgrušavanja krvi. Na osnovu dobivenih nalaza vrši se individualni odabir vrste OHK. - Gubitak tjelesne mase, gojaznost, prekomjerna tjelovježba, hiperprolaktinemija, poremećaji funkcije štitnjače, šećerna bolest, stres, jatrogeni uzroci (upotreba hormona, zračenje, citostatici). Prirodni gubitak ovulacije nastaje u pravilu nakon 40. godine u premenopauzi, a posljedica je iscrpljenosti funkcije jajnika. Naziv policistični jajnici uveden je prije više od 70 godina, a temelji se na morfologiji (izgledu) jajnika. Njihov volumen je 2-3 puta veći od normalnog, omotač ili tunika im je deblji, ispod površine poput ogrlice raspoređeni su sitni folikuli promjera 2-8 milimetara, a centralni dio, tzv. stroma, zauzima više od 30 posto jajnika. Danas je poznato da sindrom policističnih jajnika (PCOS) predstavlja najčešću endokrinopatiju kod žena i sreće se kod 6-10 posto žena fertilne dobi. Višestruki su i kompleksni uzroci tog poremećaja, na što ukazuje cijeli niz hormonskih i metaboličkih abnormalnosti. Pacijentice s ovim sindromon najčešće se javljaju na pregled zbog poremećaja menstrualnog ciklusa u vidu rijetkih i neurednih krvarenja koja u pozadini imaju anovulaciju, a što, opet, dovodi do steriliteta. Uz to, česta je pojava gojaznosti, pojačane dlakavosti, pojava akni, opadanja kose... Ove promjene su uglavnom uvjetovane povišenim nivoom androgenih hormona kod žene. Za korektnu dijagnozu PCOS-a potrebna je kombinacija kliničkih, ultrazvučnih i laboratorijskih analiza (biohemijske, hormonske). Prostor ne dozvoljava da se detaljnije elaborira sva problematika PCOS-a i njegova kompleksnost. Često je u dijagnostičkom i terapijskom smislu potreban multidisciplinarni pristup (ginekolog, internista, dermatolog, radiolog itd.). Može. Danas se u svrhu liječenja steriliteta kod pacijentica sa PCOS-om uglavnom primjenjuje hormonska terapija koja ima za cilj indukciju ovulacije. U tu svrhu se najprije koriste "klomifen" tablete koje induciraju ovulaciju u 70-80 posto slučajeva, ali do trudnoće dolazi u oko 40-50 posto slučajeva. Zbog toga se "klomifen" često koristi u kombinaciji s humanim gonadotropinima. Daljnje kombinacije i razni protokoli stimulacije ovulacije su previše stručni da bi se navodili. Postoje i dvije hirurške metode liječenja, a to su klinasta resekcija jajnika i elektrokauterizacija jajnika ili tzv. drilling, nakon kojih su rezultati u vidu trudnoća prisutni unutar prvih šest mjeseci. Procent uspješnosti je veoma raznolik i danas se ove metode rjeđe koriste.
Federalni štab civilne zaštite isplatio je skoro 30.000 maraka privatnim firmama koje su pomagale u raščišćavanju snježnih nanosa na području Hercegovine za vrijeme elementarne nepogode u februaru i martu, saznaje "Dnevni avaz". Odluka o isplati novca za naknadu troškova po naredbi ovog štaba objavljena je i u "Službenim novinama FBiH" (broj 50, 8. juni 2012. godine), a kako je navedeno, sve će biti isplaćeno s podračuna otvorenog u okviru Jedinstvenog računa Trezora Federalnog ministarstva finansija. Prema ovoj odluci, privatnoj firmi "Almy transport" Zenica na ime troškova angažiranja građevinskih mašina na raščišćavanju snijega u općini Jablanica isplaćeno je 13.291,20 KM, dok je firma "Grimig" iz Doboj-Istoka, koja je čistila snijeg u Konjicu, dobila 14.484,06 KM! Obje ove firme radile su 12 dana, a naplatile su skoro po 15.000 KM. S druge strane, Zijo Novalić, vlasnik firme "Monter" iz Konjica, tvrdi za "Avaz" da je prevaren, jer su njegove mašine danonoćno učestvovale u čišćenju snijega, a nije dobio ni fening. - Općina je da čiste snijeg angažirala firme koje nisu imale ni zimsku opremu. Danima su se vrtjeli po centru gradova, točili gorivo, a nisu radili ništa. Dok su oni sjedili u kafanama, mi smo radili po 17 sati dnevno, trošili gorivo, spašavali ljude iz zatrpanih sela, ali na kraju sve džaba. Ne znam samo na osnovu kojih su kriterija ove firme dobile pare, stranačkih ili privatnih - ogorčen je Novalić. - Danima smo upozoravali načelnika Konjica da se mora znati ko šta radi, kako ne bi bilo nesporazuma. No, svi su radili suprotno. Općini je na kraju isporučena faktura od 480.000 KM. Kada sam u CZFBiH poslao fakture, rekli su mi: Vidjet ćemo. I evo, gledaju već pet mjeseci. Samo za gorivo potrošio sam 22.000 KM - kaže Novalić.
Grupa ruskih aktivista podnijeće tužbu protiv američke pop pjevačice Madonne sa zahtjevom za isplatu nadoknade od 10,5 miliona dolara zbog "moralne štete" koju je nanijela svojim koncertom u Sankt Peterburgu. Aktivisti iz Unije ruskih građana, građanske grupe Narodna skupština i stranke Nova velika Rusija sutra će predati tužbu okružnom sudu u Moskvi, prenijela je agencija RIA novosti. "Moramo da branimo svoje pravo na normalan kulturni život bez propagande vrijednosti i pogleda koji su kontradiktorni ruskoj kulturi", izjavila je portparol Unije ruskih građana Darija Dedova. Advokat Aleksander Pohujev objasnio je da je "moralna šteta" rezultat doživljenog "psihološkog stresa i emotivnog šoka" ne samo kod onih koji su prisustvovali koncertu, nego i kod mnogih korisnika interneta koji su vidjeli snimke sa koncerta ili su čitali vijesti o tom događaju. Madonna, majka četvoro djece, je tokom koncerta u Sankt Peterburgu "gazila" po pravoslavnom krstu, navodi se u agencijskom izvještaju. "Dok govori o toleranciji, ona vrijeđa osjećanja vjernika", rekao je advokat Pohujev i dodao da ona treba da snosi odgovornost za "otvoreno promovisanje homoseksualnosti" tokom nastupa. Madonna je za vrijema koncerta u hali pred 25.000 ljudi ukazala na "rastuću netoleranciju" u svijetu i pozvala na solidarnost sa homoseksualcima, a izrazila je i podršku članicama pank grupe "Pussy riot". One u pritvoru čekaju sutrašnje izricanje presude nakon što im je suđeno zbog protestnog nastupa protiv predsjednika Vladimira Putina u Hramu Hrista Spasitelja u Moskvi. Ruski aktivisti smatraju da je Madonna prekršila lokalni zakon o zabrani promovisanja homoseksualnosti među maloljetnicima, pošto su njenom koncertu prisustvovala i djeca od 12 godina. Ovaj kontroverzni zakon stupio je na snagu u Sankt Peterburgu u maju i izazvao oštre kritike među grupama za zaštitu ljudskih prava.
Usein Bolt (Usain) očito se šalio i sjajno zabavljao u posljednje vrijeme. Njega ne interesiraju polufinala, otrči ih tek tako, jer mora, s obzirom na to da nadležni organi nisu uveli veto na njegovo učešće u polufinalima. Jer, šta je potrebno, kakav scenarij, pa da najbrži čovjek koji je hodao planetom ne prođe u finale? Dan uoči utrke na 100 metara odjeknulo je: "Bolt imao najslabije vrijeme u kvalifikacijama." E pa, je li? Nije problem. Sutradan, pao je olimpijski rekord (9,63). Dva dana kasnije, Bolt je istrčao i "skromnih" 19,32 na 200 metara, uzeo zlato i postao prvi. Prvi u historiji koji je odbranio zlata na 100 i 200 metara, prvi koji je nakon Karla Luisa (Carl Lewis) osvojio četiri medalje u dvije najbrže atletske discipline. Samo što su Boltove sve četiri najsjajnije, a Luis ih ima tri, plus jedno srebro. Munja s Jamajke u historijske se knjige upisao kao legenda, čovjek čiji se olimpijski nastup u Londonu, baš kao i u Pekingu, očekivao više nego bilo čiji drugi. Bolt je rođen 21. avgusta 1986., aktuelni je rekorder na 100 metara (9,58) i 200 metara (19,19). Također, Bolt drži i svjetski juniorski rekord na 200 metara (19,93) koji će teško biti nadmašen. U djetinjstvu, prije nego što se okušao u atletici, bavio se kriketom.
Na 35. godišnjicu smrti "kralja rock'n'rolla" Elvisa Presleya obožavatelji su u četvrtak ovacijama pozdravili njegovu bivšu suprugu i kćer na pjevačevu imanju Graceland u Memphisu u saveznoj državi Tennessee. Priscilla (67), i Lisa Marie Presley (44), obratile su se okupljenima pred ulazom u Graceland gdje su njegovi obožavatelji u srijedu navečer održali bdijenje uz svijeće. "Uvijek sam izbjegavala dolaziti ovamo jer sam mislila da je to pretežak emocionalni teret, no večeras sam osjetila koliko je važno da sam ovdje", rekla je Elvisova kći Lisa Marie, a okupljenima se obratila i Priscilla, prenosi agencija Hina. Graceland, kuća od 23 soba gdje je Elvis pokopan pored svojih roditelja, ostala je čitavu noć otvorena za posjetitelje. Elvis i Priscilla Presley razveli su 1973., nakon šest godina braka no ostali su bliski sve do pjevačeve smrti, a Priscilla je zatim preuzela upravljanje Gracelandom koji je postao turistička atrakcija. Rođen 1935., Presley je prvu pjesmu "That's All Right Mama" snimio 1954., kao rođendanski dar majci, a zatim i hit "Heartbreak Hotel". Krajem 50-ih i sredinom 60-ih pomalo napušta izvorni rock'n'roll i usmjerava se na komercijalne hitove. Izdao je tada 52 ploče i još za života ih prodao oko 600 miliona komada. Zadnji koncert održao je 1976., u Las Vegasu, a umro je 16. kolovoza 1977. od srčanog udara, nakon godina bolesti od gastritisa, dijabetesa, ovisnosti o drogama. Presley je snimio 30-ak filmova, a neki od njegovih nezaboravnih hitova su "Love Me Tender" (Voli me nježno, kako se naziva i film) , "Tutti Frutti", "Jailhouse Rock". Još za života postao je "kralj", a njegovi obožavatelji ističu da "legenda još živi".
Članice isključile su rano jutros Siriju iz članstva u toj organizaciji, na vanrednom samitu u Meki, u Saudijskoj Arabiji. U pokušaju da izoluju režim u Damasku, učesnici samita složili su se o "potrebi za momentalno okončanje nasilja u Siriji i suspenziji te zemlje iz Organizacije", piše u deklaraciji sa sastanka. Generalni sekretar Organizacije islamske saradnje Ekmeledin Isanoglu rekao je na konferenciji za štampu da je sa samita poslata "snažna poruka koju je muslimanski svijet uputio sirijskom režimu". "Taj svijet više ne može da prihvata režim koji masakrira sopstveni narod koristeći avione, tenkove i tešku artiljeriju", dodao je on. "To je i poruka međunarodnoj zajednici da muslimanski svijet podržava mirno rješenje (za Siriju), želi okončanje krvoprolića i odbija da taj problem postane međuvjerski i da se prelije na region'', poručio je Isanoglu. Iran, koji je saveznik Damaska, jedina je zemlja koja se otvoreno usprotivila isključenju Sirije, među 57 članica Organizacije, koja predstavlja milijardu i po muslimana širom svijeta. U deklaraciji se ističe potreba za saradnjom muslimanskih zemalja, borbom protiv podjela među muslimanima, promocijom "umjerenog islama, borbom protiv terorizma i načina razmišljanja koji do njega dovodi".
Članice Udruženja "Žena - žrtva rata" danas su u Rogatici položile cvijeće i proučile fatihu pred duše nevino ubijenih civila u periodu od 1992 -1995. godine. One su obišle Srednju školu "Veljko Vlahović" u Rogatici gdje je u tom periodu bio zloglasni logor, te logor "Rasadnik" u Rogatici. Predsjednica Udruženja Bakira Hasečić kazala je da je posjeta prošla dobro u smislu bezbjednosti, ali da je žrtvama bilo vrlo teško podnijeti povratak na mjesto zločina i podsjetiti se stravičnih slika koje su doživjeli oni ili njihovi srodnici. Ona kaže da je, tokom rata u BiH, kroz pomenute logore prošlo na hiljade civila s područja općine Rogatica, ali i Žepe, Srebrenice, Goražda, Višegrada... Na stotine osoba je silovano. Tačan broj teško da će biti ikad poznat. Hasečić kaže da su članove Udruženja u njihovom nastojanju za pravdu i istinu u današnjoj posjeti, uz članove Udruženja logoraša BiH, podržali tek rijetki zvaničnici. "Ostalima neka služi na čast. Ipak je drugačije kad sa nama, rame uz rame, vidimo i naše zvaničnike. To nam daje dodatnu snagu da idemo naprijed u našem zalaganju za pravdu i istinu", kaže Hasečić. Iz Udruženja "Žena - žrtva rata" naglašavaju da je u periodu 1992-1995. godine izvršen stravični ratni zločin masovnog i sistematskog silovanja na području opštine Rogatica. "Za stravične ratne zločine u Rogatici nisu uhapšeni najodgovorniji, na čelu sa Rajkom Kušićem kojem je Srbija dala utočište. Dosad su osuđeni Stojan Perković na 12 godina, Radisav Ljubinac na 10 godina i Paunović na 20 godina zatvora", navode iz Udruženja.
Nekoliko visokopozicioniranih kineskih političara optuženo je da su učestvovali u orgijama nakon što se na kineskoj varijanti Twittera zvanog “veibo”, pojavilo 100 fotografija na kojima se vide tri naga muškarca i dvije nage žene kako upražnjavaju seks u hotelskoj sobi. Na slikama su Vang Minšeng, partijski sekretar u oblasti Luđiang, u provinciji Anhui, njegov zamjenik Điang Dabin i lider podmlatka na Univerzitetu Hefei, Vang Ju. Vođenje ljubavi utroje je u Kini protivzakonito, a osumnjičeni za ovakav akt mogu se naći i na udaru zakona. Partijski sekretar Minšeng odbacuje sve optužbe, koje su se raširile zemljom poput požara, i smatra da se našao na listi optuženih zato što trenutno radi na slučaju vezanom za korupciju, i dodaje da su lažne fotografije doturili njegovi politički protivnici. Vang Ju, međutim, priznaje da se nalazi na spornim fotografijama i kaže da je jedna od pripadnica lepšeg spola na njima zapravo supruga njegovog nastavnika iz škole. Fotografije su se brzinom svjetlosti raširile po društvenoj mreži “veibo” i privukle ogromnu pažnju, tako da je Državni savjet za informisanje morao da reaguje tako što je izdao zvanično saopštenje u kome se kaže da “svi websiteovi moraju prestati da prate takozvani ‘incident sa nepristojnim fotografijama iz Luđianga’”, a pored toga je na siteu zabranjeno koristiti rečenice poput “nage fotografije” i “vulgarne fotografije”, prenosi Blic.rs.
Radnici GRAS-a nemaju razloga za optimizam ni nakon jučerašnjeg sastanka članova Vlade Kantona Sarajevo i sindikalista ovog preduzeća. Premijer Fikret Musić, resorni ministar Haris Lulić te ministri privrede Rusmir Sendić i prostornog uređenja i zaštite okoliša Zlatko Petrović tri sata su razgovarali s radnicima GRAS-a te predsjednikom Sindikata komunalne privrede KS Kemalom Lukšićem i glavnim državnim sindikalistom Ismetom Bajramovićem. Zanimljivo je da o ostavci direktora preduzeća Harisa Kadića te o dodjeli linija "Centrotransu", zbog kojih se posljednjih dana sve i "zakuhalo", jučer nije bilo govora. Sudeći po raspoloženju, učesnici su se složili samo u tome da situacija nije dobra, a pregovore će nastaviti 21. avgusta. Poslije sastanka ministri su, bez ikakvog komentara, munjevitom brzinom napustili salu. Glavni GRAS-ov sindikalista Adnan Himzanija kratko se na holu prepirao s ministrom Lulićem, a samo je premijer Musić dao izjavu medijima. - Bavili smo se pitanjima koja su bila na tematskoj sjednici Skupštine KS. Razgovarali smo i o onome što je zabrinulo radnike nakon izjave direktora Harisa Kadića da će podijeliti linije s "Centrotransom". Ponovili smo da nema privatizacije i informirali sindikaliste da su kantonalne firme svojim radnicima počele kupovati kupone - kazao je premijer Musić. On je dodao da su jučer napravili nešto što Uprava preduzeća nije, a to je dogovor o restrukturiranju preduzeća. - Zadužili smo Skupštinu i Nadzorni odbor GRAS-a, izvršne direktore, predstavnika sindikata i Ministarstva saobraćaja da u narednih 60 dana Vladi KS moraju dostaviti novu sistematizaciju radnih mjesta restrukturiranog preduzeća. Na osnovu te dokumentacije pravit ćemo naredne korake - potcrtao je Musić. Fahrudin Pašić, član Predsjedništva Sindikata komunalne privrede GRAS-a, istaknuo je da su problemi i suviše veliki da bi mogli biti riješeni za nekoliko sati. - Razgovarali smo o mnogim vrućim pitanjima, ali ne mogu reći da smo postigli neki dogovor. Borimo se za naše preduzeće nakon što je neko dozvolio da u ovom momentu ne može biti konkurentno privatnim firmama. Ali to je posljedica dugogodišnjeg nemara pojedinaca i Vlade KS. GRAS se ne boji konkurencije, problem je što ne možemo dozvoliti da se konkurencija odvija mimo zakona i postignutih dogovora - naveo je Pašić. - Rješenje problema će biti na pomolu ako svi odgovorni jednoglasno kažu da nam GRAS treba i da ga neće privatizirati. Nakon toga, rješenja će se sigurno naći. Prvenstveno je zadatak da GRAS dovedemo u normalnu funkciju, a neko mora odgovarati za ovakvo stanje u preduzeću - ustvrdio je Bajramović.
Koliko je loša ekonomska situacija zaista pritisnula građane Bosne i Hercegovine, najviše se primijeti po kupovnoj moći, koja je i više nego ispod granica normalne potrebe za životno važnim namirnicama. Ekipa "Dnevnog avaza" obišla je benzinsku pumpu u Sarajevu, pijacu na Ciglanama i mesnicu, na kojima smo vidjeli koliko su građani primorani stegnuti kaiš kada je u pitanju kupovina hrane i goriva. Esad Jeleč, vlasnik mesnice u bh. prijestonici, kazao nam je da je sve više onih koji kupuju meso na grame. - Ljudi dođu i traže faširano meso za jednu ili dvije marke, to je 100 ili 200 grama. Neki traže jedan batak ili dva pileća krilca, dvije šnicle teletine i to je to. Za razliku od prije deset godina, prodaja je opala za 40 do 60 posto - govori nam Jeleč. Građani glavnog grada naše zemlje, a ista slika je i širom BiH, štede i na voću i povrću. Kupuje se uglavnom u malim količinama. Hafiza Osmanbegović, koja godinama prodaje povrće, kaže da, u pravilu, penzioneri kupuju po dvije-tri mrkve ili jedan do dva krompira. - Vidi se da ljudi nemaju novca i u glavi računaju je li im nešto zaista potrebno ili nije. Razmišljaju koliko voća da kupe - tvrdi Osmanbegović, na čijem smo štandu zatekli Berku Pezo, koja nam je kazala da nastoji štedjeti na svemu. - U današnje vrijeme mora se povesti računa o potrošnji, pa čak i za hranu. Takav je vakat došao - navodi Pezo. Mnogi su prinuđeni razmišljati čak i o tome koliko će potrošiti ako se svaki dan odvezu automobilom od kuće do posla ili od kuće do Pionirske doline. Uglavnom se računa svaki fening koji se potroši na gorivo. Amir Bolić, poslovođa u jednoj od pumpi u Sarajevu, govori nam da vozači daju do 20 maraka za gorivo. - Dođu ljudi i traže da im natočim samo litar ili dva goriva u flašu, što obično ne bismo smjeli raditi, zbog aparata koji su baždareni na minimum pet litara i mogli bi se pokvariti. Sve je više takvih kupaca - pojasnio je Bolić. Mensud Lakota, direktor potrošačke zadruge "Euro BiH", naglašava da siromaštvo u BiH sve više uzima maha. - Prije deset godina za 42 prehrambena artikla trebale su 343 KM, a sada je potrebno izdvojiti 830 maraka. Najgore je penzionerima, jer je prije deset godina prosječna penzija iznosila 295, a potrošačka korpa 340 KM. Sada je prosječna penzija 320 KM, a za kupovinu namirnica potrebno je 830 maraka - kaže Lakota.
Kriza u živiničkoj drvoprerađivačkoj fabrici "Konjuh" ne jenjava. Negativno poslovanje, milionski gubici, dugovanja za radničke doprinose, nekadašnji brend doveli su na rub propasti. Od februara ove godine radnici nisu u proizvodnim pogonima. Ni brojni protesti nisu pomjerili stanje s mrtve tačke. Ni jučerašnji sastanak Nadzornog odbora i Sindikata kompanije nije donio rješenje. Predsjednik NO Bahrija Umihanić upoznao je radnike s trenutnom situacijom. - Vlada FBiH donijela je zaključak kojim je prenijela Federalnom zavodu za zapošljavanje obavezu o kreditnoj pomoći u iznosu od 2,5 miliona KM. Ovo nije moguće realizovati zbog dugovanja "Konjuha" Razvojnoj banci u iznosu od 1,3 miliona KM. Također, donesen je zaključak da od ta 2,5 miliona KM treba vratiti dug banci, a ostatak je planiran za repromaterijal i isplatu plaća radnicima. Mora se provesti zakonska procedura za dobivanje kredita, koja je izuzetno spora, tako da očekujemo do septembra operativni dio prebacivanja novca - kazao je Umihanić. Stotinjak radnika koji su se jučer okupili u krugu fabrike nije krilo nezadovoljstvo. - Trebali smo još u junu pkrenuti proizvodnju. Mi nismo dobili ni marke! Naše porodice gladuju. Ako nam ne žele pomoći, neka nam daju knjižice da idemo na biro, da se možemo liječiti, jer ovako nigdje ne možemo potražiti ljekarsku pomoć - ističu razočarani radnici.
Na prste jedne ruke možemo izbrojati bh. igrače koji su kapiteni u evropskim klubovima. Sejad Salihović ( bio) je „kapo“ Hofenhajma, Miroslav Stevanović kratko je nosio traku u Vojvodini, a Branimir Bajić je aktuelni vođa u njemačkom drugoligašu Duisburgu. Čak i u prošlost kada se vratimo naći ćemo tek, da je Mirsad Hibić bio kapiten Atletika (M), Sergej Barbarez (HSV), Ivica Grlić (Duisburg) a povremeno su traku nosili Zvjezdan Misimović i Edin Džeko, zatim Emir Spahić, Elvir Bolić... I to je to... U moldavskom Sherifu kapiten je Bosanac. Ili Slovenac - Miral Samardžić. - Moji su iz Cazina, a ja sam rođen 17. 02. 1987. godine u Jesenicama. U Jesenicama sam i počeo igrati, potom otišao u Triglav, nastavio u Mariboru – predstavlja se svestrani defanzivac Sheriffa Samardžić. Danas je u najvećem moldavskom klubu FC Sheriff Tiraspol. - Kao standardni igrač Maribora u martu 2010. godine dobio sam poziv Sheriffa. Dogurao sam do kapitena. Igrao sam protiv Želje, Dinama, čuvao sam ukrajinsku legendu Ševčenka... Kao i svaki nogometaš želi igrati za reprezentaciju. Za koju? - Sakupio sam desetak utakmica za mlađe selekcije Slovenije. Nema prepreka da igram za BiH, jer nisam nastupao za A tim Slovenije. Bio sam pozivan, ali sam sjedio na klupi. Imam i slovensko i bh. državljanstvo. Sa te strane nema prepreke. Imam volju i želju, a na selektoru je da odluči zaslužujem li poziv. Ako dođe, rado bih prihvatio. Moji su iz Cazina, Bosna je moja domovina. Niko me iz NSBiH nije kontaktirao, možda su me pratili. Znam da su kvalitetne partije jedino mjerilo za poziv. Bila bi mi čast i zadovoljstvo igrati za BiH. Pratio je igre bh. reprezentacije. - BiH ima odlične igrače. Nismo imali sreće. Možda su ove kvalifikacije šansa da se izbori nastup na Svjetskom prvenstvu u Brazilu. Niko sretniji da budem dio našeg tima – izjavio je za „Sport“ Miral Samardžić. U nogometu ništa nije nemoguće. Kroz reprezentaciji su proteklih godina defilirali raznorazni anonimusi, poput bajana, jakirovića, medvida, miloševića... Možda selektor Safet Sušić obrati pažnju na kapitena moldavskog Sheriffa. Ponude evropskih klubova govore da se radi o klasnom nogometašu. Miral priznaje da mu je od naših klubova najdraži Željo... - Sanjao sam o italijanskoj ligi, sportski idol mi je oduvijek bio Paolo Maldini. Na travnjaku sam pokušavao biti kao on. AC Milan je tim mojih snova. Nas u Sheriffu uskoro čeka susret sa Marseilleom. Nadam se prolazu, nastavku takmičenja u grupnoj fazi Eurolige. Kako će biti, to ćemo jos vidjeti. Nadam se najboljem- optimista je Miral.
Niko nikada neće sabrati sve žrtve u dolini Sane tokom agresije na RBiH od 1992. do 1995. godine. Kako reče Ed Vulijami (Vulliamy), britanski novinar koji je 5. avgusta 1992. otkrio prijedorske logore, Prijedor je nakon Srebrenice najplodonosnije polje smrti bosanskog rata. Proglasom Kriznog štaba s novim predsjednikom općine Prijedor dr. Milomirom Stakićem na čelu, 30. aprila 1992., počeo se pisati krvavi dnevnik Prijedora i okolice. Posebno je zanimljiv dio proglasa u kojem Stakić poručuje prijedorskim muslimanima da "on preuzima odgovornost za bezbjedan život svih građana, da će štititi njihovu imovinu, da na pitomim kozarskim prostorima ne smije nikada više biti rata i pokolja, ruševina i paljevina, zgarišta i jauka". A onda je sve to uslijedilo 1992., i to više nego ikada ranije. Najveća tvornica smrti nakon Drugog svjetskog rata u Evropi bio je logor Omarska. Osim u Omarsku, i u nekadašnju tvornicu keramičkih pločica Keraterm, zatim u logor Trnopolje te u naselja Kozarac, Hambarine, Čarakovo, Zecovi, Ljubija, Bišćani, Kevljani, Kamičani, Briševo, Rizvanovići, centar grada... svaki Srbin mogao je doći i ubiti bilo kojeg Bošnjaka, a da ga niko ne pita zašto to čini. O razmjerama zločina u Prijedoru danas, 20 godina nakon zatvaranja prijedorskih logora smrti, možda najbolje govori lista osuđenih Srba pred Tribunalom u Hagu. Krvnik Duško Tadić, kojeg su njemački mediji prozvali "Ajhman iz Kozarca", bio je prvi uhapšeni haški optuženik. Uhapšen je 12. decembra 1994. u Minhenu, a konačnom presudom, po žalbi 26. januara 2000., osuđen je na 20 godina zatvora. Nakon odsluženih 14 godina, 2008. pušten je iz zatvora. Svoju kartu za Hag Milomir Stakić dobio je obavljajući dužnost glavnog i odgovornog zločinca u Prijedoru. Prvostepenom presudom Stakić je 31. jula 2003., zbog zločina u Prijedoru, osuđen na kaznu doživotnog zatvora, ali je ona odlukom Žalbenog vijeća 22. marta 2006. preinačena na 40 godina zatvora. U Francusku na izdržavanje kazne prebačen je 12. januara 2007. Monstrum Zoran Žigić Žiga obilazio je sve prijedorske logore, privatne kuće po svim muslimanskim naseljima i svuda okrvavio ruke. Pretpostavlja se da je ovaj krvnik ubio oko 200 svojih komšija Bošnjaka. U Hagu je 2. novembra 2001. osuđen na 25 godina zatvora. Očekuje se da bude oslobođen iz austrijskog zatvora, nedaleko od Graca, polovinom decembra 2014., nakon što mu isteknu dvije trećine izrečene kazne. Mlađo Radić Krkan, zloglasni vođa smjene u Omarskoj, 2. novembra 2001. u Hagu je osuđen na 20 godina zatvora. Kaznu izdržava u Francuskoj. Darko Mrđa, pripadnik zloglasnog interventnog voda Stanice javne bezbjednosti Prijedor, kojeg je Haški tribunal 31. marta 2004. osudio na 17 godina zatvora zbog učešća u strijeljanju oko 200 civila na Korićanskim stijanama 21. avgusta 1992., izdržava 17-godišnju zatvorsku kaznu u Španiji. I Mrđa bi u oktobru 2013. mogao postati slobodni ratni zločinac. U Hagu je prijedorski zločinac Predrag Banović Ćupo 28. oktobra 2003. osuđen na devet godina zatvora, a iz francuskog zatvora pušten je 2008. Duška Sikiricu, upravnika "smrti" u Keratermu, Tribunal u Hagu 2001. osudio je na 15 godina zatvora. Pušten je 20. jula 2010. iz austrijskog zatvora, uz obrazloženje da je, osim odslužene dvije trećine kazne, tokom suđenja izrazio "iskreno kajanje i duboko žaljenje" za zločine počinjene u Keratermu. Prijedorski policajac i zločinac iz Omarske Miroslav Kvočka osuđen je 2. novembra 2001. na sedam godina zatvora. Iz zatvora Ševeningen pušten je 31. marta 2005. - Otkako sam izašao iz zatvora, sve radim što nikada prije nisam radio, samo da bih preživio. Prodao sam stan u Prijedoru jer se jednostavno nema od čega živjeti. Imam sad kuću u Velikom Palančištu, osam kilometara od Prijedora, i nešto stoke... U sezonskim danima radim za dnevnicu, cijepam drva, kopam kanale..., ali to vam je - dan ima pa deset nema - žali se zločinac Kvočka. Blage haške kazne odslužili su i zločinci Damir Došen Kajin, komandir smjene u Keratermu, 13. novembra 2001. osuđen na pet godina zatvora, a prijevremeno pušten 2003., Dragan Kolundžija, bivši vozač kamiona i komandir smjene u logoru Keraterm, osuđen na tri godine, a pušten nakon odležane dvije godine zatvora 5. decembra 2001., Milojica Kos Krle, bivši konobar, vođa smjene u Omarskoj, 6. novembra 2001. osuđen na šest godina zatvora, a 31. jula 2002. prijevremeno pušten, Dragoljub Prcač, krim-tehničar i jedan od zamjenika komandanta Omarske, nakon odslužene petogodišnje kazne pušten je 4. marta 2005. Prijeratni policajac Željko Mejakić svoju zločinačko-krvavu slavu zaradio je komandujući logorom Omarska. Za zločine u Omarskoj 8. juna 2008. Sud BiH osudio je Mejakića na 21, Momčila Grubana Čkalju, vođu jedne od tri smjene stražara u ovom logoru, na 11, a Duška Kneževića Ducu, koji je kao posjetilac logora Omarska i Keraterm učestvovao u ubistvima, mučenjima i progonu nesrpskog stanovništva, na 31 godinu zatvora. Pred Sudom BiH osuđeni su još: Dušan Fuštar, bivši komandir smjene u logoru Keraterm, 22. aprila 2008. osuđen na devet godina zatvora, te bivši pripadnici Interventnog voda prijedorske policije Damir Ivanković Dado 2. jula 2009. na 14, Gordan Đurić 10. septembra 2009. na osam, Ljubiša Četić 18. marta 2010. na 13, Saša Zečević, Radoslav Knežević i Marinko Ljepoja 28. juna 2012. na po 23 godine zatvora zbog zločina počinjenog na Korićanskim stijenama. Za ubistva 17 prijedorskih Bošnjaka i Hrvata koja su počinjena između 13. februara i 1. aprila 1994. godine Vrhovni sud Republike Srpske donio je presudu kojom se Radislav Knežević osuđuje na 10 godina, dok je Okružni sud Banja Luka osudio Draška Krndiju i Dragu Radakovića na po 20 godina zatvora. Okružni sud Banja Luka osudio je i Boru Milojicu 1. decembra 2006. na sedam godina zatvora zato što je u avgustu 1992. u selu Hegići kod Ljubije ubio civila Rasima Čehića. Društvo mrtvih prijedorskih zločinaca predvodi Simo Drljača, ratni načelnik prijedorske policije, kojeg su ubili pripadnici SFOR-a 10. jula 1997. u Gradini kod Omarske prilikom pokušaja hapšenja. Slijede ga dr. Milan Kovačević, drugi čovjek Prijedora tokom rata, a umro je 1. avgusta 1998. godine u haškoj ćeliji od posljedica srčanog udara, i Slobodan Kuruzović, komandant logora Trnopolje, koji je umro krajem maja 2005. izbjegavši kaznu. Momčilo Radanović Cigo, bivši taksista, koji se 1992. godine prekvalificirao i s najvećim ocjenama položio ispit za "zločinca A kategorije", vodio je probojne jedinice i sa svojim fašistima ubijao civile u prijedorskim naseljima, a nakon rata bio je potpredsjednik općine Prijedor. Bivši kapetan JNA Radmilo Zeljaja predvodio je 23. maja 1992. Vojnu policiju 43. brigade Vojske Jugoslavije u napadu na Čarakovo, čije je stanovništvo masakrirano. Zeljaja je spalio i razorio mnoga mjesta u Potkozarju pa je zbog toga Stakić, u znak zahvalnosti za počinjena zlodjela, Kozarac krajem maja 1992. preimenovao u Radmilovo. Zeljaji se lično 26. maja 1992. predao Osman Didović, komandir policije u Kozarcu, a nekoliko sati nakon predaje, prema svjedočenju Nihada Seferovića Kuje, ubijen je u porti pravoslavne crkve u Kozarcu zajedno s policajcem Edinom Bešićem. Ostaje neshvatljivo zbog čega je Haški sud zaboravio Radmila Zeljaju. Ukazom br:1/2-01-0003/2001-30/01 Vojislava Koštunice, predsjednika Savezne Republike Jugoslavije, od 16. juna 2001. godine, zajedno sa zločincem Ratkom Mladićem i još 24 generala Vojske Republike Srpske, generalmajor Radmilo Zeljaja je skinut s evidencije Vojske Jugoslavije, što u praksi znači da je on otad penzioner države Srbije. Preživjele prijedorske žrtve traže od Tužilaštva BiH da se utvrdi pojedinačna odgovornost za desetine isljednika ispitivača u logorima, kao i još stotine egzekutora koje redovno viđaju na poljima oko Sane ili se vješto kriju u Srbiji i na drugim bjelosvjetskim adresama. Priču o strahotama prijedorskog genocida ponajbolje možda opisuje konstatacija rahmetli dr. Ese Sadikovića u kojoj, malo prije nego što je odveden iz logora Omarska i ubrzo pogubljen, reče: "Za ove ovdje Hitler je bio pravi amater".
West Virginia University sklopio je partnerstvo sa Američkim univerzitetom u Bosni i Hercegovini, prvom visokoškolskom ustanovom u zemljama zapadnog Balkana koja je kroz svoj sistem obrazovanja usmjerena ka razvoju studentskih karijera. Potpisivanjem ovog sporazuma Američki univerzitet u BiH svojim studentima omogućava studiranje u saradnji sa prestižnim obrazovnim institucijama iz SAD-a uz mogućnost sticanja dvojnih diploma, studijskih putovanja u SAD-e, razmjene profesora i studenata,razmjene publikacija organizovanje zajedničkih seminara i konferencija. Jedan od glavnih ciljeva West Virginia Univeristy, u skladu sa „2020 strateškim planom za budućnost“ je da se poveća globalni angažman kroz partnerstva ovog tipa. WVU predsjednik g. James P. Clements i g. Denis Prcić, predsjednik Američkog univerziteta u Bosni i Hercegovini,sastali su se u Stewart Hall na kampusuWest Virginia University prošlog mjeseca i potpisali memorandum o razumijevanju. West Virginia univerzitet je javni univerzitet savezne države West Virginia osnovan 1867. godine sa kampusima u Montgomery i Keyser u West Virdžiniji. Trenutni broj studenta na ovom univerzitetu je blizu 30,000 a godišnji budžet iznosi oko 955 miliona dolara. Američki univerzieteu Bosni i Hercegovini osnovan je 2005. godine. Na svoja četiri kampusa uSarajevu, Banjoj Luci, Tuzli i Mostaru, AUBiH studentima nudi veliki broj programa na tri različita nivoa obrazovanja koji su priznati u BiH, Europskoj uniji i Turskoj. Misija AUBiH je pružiti najbolju kvalitetuobrazovnih mogućnosti kako studentima iz Bosne i Hercegovine, tako i međunarodnim studenatima, kroz studiranje i nastavni plan isključivo na engleskom jeziku sa profesorima koji su obrazovani nanajboljim američkim i europskim univerzitetima. Vrhunsko obrazovno okruženje, napredne tehnologije i korištenje metodologijeHarvard „studija na primjera“ je dostupno na četiri fakulteta AUBiH-a:American School of Economics, American School of Government, American School of Technology i American School of Modern Arts.
Kako predstaviti Ismira Juska, Sarajliju koji je i po nadimku Švabo dobro poznato ime svim ljubiteljima borilačkih vještina u Bosni i Hercegovini i regionu? Kao majstora karatea, džiu-džice, ronioca, padobranca, streličara...? Ili kao trenera borilačkih sportova, koji je odgojio šampionku Arnelu Odžakoviću? Sve to bilo bi tačno. Ovaj svestrani sportista sa svojim dugogodišnjim prijateljem Admirom Muminovićem osnovao je ratne 1994. godine Karate-klub Bushido, koji danas broji više od 300 članova. Kaže da je jedini razlog za osnivanje kluba bio da djeci iz opkoljenog Sarajeva omogući da imaju neke sportske aktivnosti te da nađu makar malo svijetlih strana u tami koja se tih godina nadvila nad Sarajevo. - Nakon rata, Bushido je počeo da raste, počeli smo postizati dobre rezultate, a s Arnelom Odžaković osvojili smo sve što se može osvojiti na planetarnom nivou - rekao nam je Jusko. U Bushidu se trenira karate ili džiu-džicu, a postoji i poseban program samoodbrane za pripadnice ženskog spola. Jusko kaže da među polaznicama ima manekenki, glumica, političarki, ali zbog diskrecije ne želi otkrivati imena. - Čovjek ne treba da se veže za jedan sport, ja to prakticiram čitavog svog života. Uz borilačke sportove, volim ronjenje, u kojem sam 20 godina, a osjećaj kada se spustim pod vodu je neopisiv. S vremena na vrijeme skačem s padobranom, a svaki slobodan vikend iskoristim za šetnje po nekoj od naših olimpijskih planina - kazao je Jusko, koji vodi i treninge pripadnika Specijalne jedinice. Ovaj uspješni sportista nedavno je uplovio u političke vode. Kaže da želi dati svoj doprinos da makar u nekim stvarima dođe do promjena u državi. - Rukovodstvo Saveza za bolju budućnost BiH ponudilo mi je mjesto kandidata za vijećnika u Općini Centar, što sam od srca prihvatio. U SBB BiH prepoznao sam novu snagu i energiju, stranku koja je spremna da napravi promjene. Potrudit ću se da u politici budem jednako dobar kao što sam u sportu - poručio je Jusko. Ljubav prema sportu Ismir Jusko prenio je i na kćerku Lajlu i sina Danina, koji treniraju dva sporta. - Danin i Lajla su u borilačkim sportovima otkad su prohodali, a Danin se, pored toga, takmičarski bavi skijanjem. Smatram da se djeca ne trebaju vezati za jedan sport - kaže Jusko. Kao svojevrsno priznanje za životno djelo, Švabo se hvali nagradom "Imperium Hall of Fame", kuće slavnih u borilačkim sportovima. - U konkurenciji 150 trenera iz cijelog svijeta, dobio sam tu nagradu ispred Mirka Filipovića - ističe Jusko, uz napomenu da je pomalo razočaran što njegov i rad njegovog kluba primijete izvan granica BiH, a ne u njegovoj državi.
Do kraja 2014. godine Bosna i Hercegovina trebala bi dobiti novih najmanje 56 kilometara autoputa. Na radovima će direktno biti angažirano oko 5.000 radnika, a taj će zamajac indirektno uposliti još najmanje 2,5 puta više, što je još 12.500 ljudi, odnosno sveukupno 17.500, najavljuje u intervjuu za "Dnevni avaz" Ensad Karić, direktor Javnog preduzeća "Autoceste Federacije BiH". - Trenutno radimo dva lota na jugu BiH, od granice s Hrvatskom pa do blizu Međugorja, to je otprilike 10 kilometara. Radove izvode uglavnom domaće firme. Jednu dionicu radi bh. konzorcij, a drugu češka firma OHL s "Niskogradnjom" iz Laktaša. Očekujemo da će početkom 2014. biti završen ovaj dio posla. Radimo i na dionici Tarčin - Suhodol. Izvođači su turska firma "Džengis" i naš "Euroasfalt". Tu imamo veliki tunel kod Suhodola. Vrijednost je 115 miliona eura i rok za završetak je 28 mjeseci, upravo zbog tunela koji je zahtjevan. Do kraja avgusta potpisujemo još jedan ugovor za nastavak od Suhodola do Lepenice i imat ćemo 10 kilometara puta od petlje do petlje. U septembru očekujemo izbor izvođača za dionicu od Lepenice do Vlakova i nadamo se da bi u drugoj polovini 2014. imali gotovu kompletnu dionicu od Tarčina do Vlakova u dužini od 20 kilometara. Ukupna vrijednost te dionice bit će oko 300 miliona eura bez PDV-a. Od Kaknja do Zenice imamo dionicu od 16 kilometara i čuveni tunel Vijenac - kaže Karić. - Planiramo otvaranje te dionice negdje u septembru. Ne mogu reći tačno kada, jer će to ovisiti o tome koliko će trajati procedura tehničkog prijema ceste. Ostatak autoputa, zajedno s tunelom Vijenac, trebao bi biti završen početkom 2014. - Pokrenuli smo tender za izgradnju dionice Svilaj - Odžak. Eksproprijacija je završena, a 17. avgusta istječe rok za pretkvalifikacije za gradnju ovog dijela autoceste dugog 11 kilometara. Nadamo se da će izvođači radova biti izabrani do kraja godine, a njihov završetak planiran je isto za 2014. Koliko je to novih kilometara autoceste do kraja 2014. godine? - Na ovih postojećih 37 bit će još najmanje 56 kilometara. S graničnim prijelazima bit će to i nekoliko kilometara više. - Direktno, na ovih osam lotova radit će oko 5.000 ljudi. Treba imati na umu da će ti radovi pokrenuti prateće djelatnosti. Jedan radnik na autocesti za sobom povlači 2,5 radnika u pratećim djelatnostima. - Da, uglavnom su naši ljudi i operativa. Turska kompanija će ovdje dovesti eksperte za bušenje tunela jer mi nemamo dovoljno stručnjaka. Mi ćemo, kako bi dobile reference, našim kompanijama dati da završe tunel Vijenac. Riječ je o najmanje četiri naše kompanije koje će na tome direktno raditi. - Uglavnom jeste. U ovom trenutku nedostaje nešto manje od 100 miliona eura, ali očekujemo da ćemo taj novac dobiti. U pitanju su kreditna sredstva Evropske razvojne (EBRD) i Evropske investicijske banke (EIB). Nažalost, dosta smo vremena potrošili uzalud u proteklih nekoliko godina, ali to neće ugroziti planirane aktivnosti do kraja 2014. - Putarina će ostati na nivou na kojem je sada. Dakle, neće biti poskupljenja. Imamo dogovoreno 420 miliona eura sredstava i prilivi od putarina i prodaje goriva osiguravaju da možemo nastaviti s planiranim radovima i uredno vraćati dospjele rate kredita - ističe Karić. - Od Primorja smo naplatili garanciju u visini od 11 miliona KM i u petak su isplaćene naše kompanije. Uz odobrenje EBRD-a, oni u narednih sedam dana nastavljaju radove na dionici prema Zenici - kaže direktor "Autocesta FBiH".
Da su mu tek 22 godine, dokazuju samo njegove impresivne fizičke predispozicije, lakoća i snaga kojom podnosi najveće napore na parketu i lomi suparnike. U svemu drugom Nihad Đedović podsjeća na prekaljenog košarkaša, veterana koji majstorski čita suparničku igru, a to onda obilato naplaćuje što laganim poenima iz prodora, što majstorskim iznuđivanjem prekršaja na oba kraja parketa. Kada tom miksu snage i iskustva, jer je iza njega već šest seniorskih sezona, dodamo sve bolji šut s distance (više od 40 procenata realizacije "trojki" na turniru u Ljubljani) i fanatičnu borbenost, sasvim je jasno zašto je Đedović u ovom momentu, uz Mirzu Teletovića, udarna snaga naše reprezentacije, koja će 15. avgusta protiv Latvije u Sarajevu otvoriti kvalifikacije za Evropsko prvenstvo 2013. u Sloveniji. - Moje igre u Ljubljani ne razlikuju se od onoga što sam igrao u klubu u prošloj sezoni. No, naša publika to ranije nije imala priliku vidjeti pa je neke možda iznenadilo. A za taj napredak najvažnije je to što sam napokon probio mentalnu barijeru. Promijenio sam dosta klubova u kojima sam se za svaku sekundu na parketu morao žestoko boriti. Kada sve to izdržiš, jasno je da ćeš i mentalno očvrsnuti, što se, opet, odražava i na igre - ističe odlični bek (198 centimetara). Kao dodatni razlog za impresivne nastupe u pripremnim mečevima (protiv Slovenije, Hrvatske i Srbije prosječno je zabijao 19,7 koševa, a iznuđivao šest prekršaja), navodi i taktiku selektora Aleksandra Petrovića. - Aco nam je svima od prvog dana jasno dao do znanja zašto je ko tu i šta od koga očekuje kako bismo ispunili cilj, a to je plasman na EP. Uvjeren sam da to možemo uraditi. Latvija i Gruzija neugodni su rivali, ali nisu ni bolji od onih koje smo u pripremama pobjeđivali - rekao je Đedović. Đedović je krajem 2006. potpisao ugovor s Barcelonom, koji je, na inicijativu kluba, ovog ljeta raskinut, a da Nihad pri tome nije dobio pravu šansu u seniorskom pogonu španskog giganta. Od dolaska iz Bosne uglavnom je igrao na posudbama (Kornela, Obradoiro, Virtus Rim, Galatasaraj). - Žalim li za tim što nisam dobio šansu u Barceloni? Iskreno, ne znam šta bih odgovorio. Samo znam da sam se za sve u karijeri morao izboriti na teži način, nekim zaobilaznim putem. No, nikada nisam sumnjao u sebe, siguran sam da sam mnogo jači i bolji nego što to misle oni koji mi nisu vjerovali - kaže Đedović, koji je nedavno potpisao ugovor s njemačkim euroligašem Albom. Đedović kaže da se angažman američkog pleja Zaka Rajta (Zack Wright) kao naturaliziranog igrača u našoj reprezentaciji pokazao kao pun pogodak. - Imamo mi igrača koji će pogoditi, ali nam je trebao neko ko će razigravati, gristi u odbrani, trčati kontre... Rajt sve to odlično radi, idealno se uklopio u ekipu - kaže Nihad.
Na Sudu BiH danas je nastavljeno suđenje zločinačkoj organizaciji na čelu sa Zijadom Turkovićem koja se tereti za više monstruoznih likvidacija, međunarodnu trgovinu drogom, pljačku 2,5 miliona KM iz sarajevskog aerodroma, te otimanje dionica fabrike čarapa “Ključ”. Veliko interesovanje izazvalo je svjedočenje Mirze Drinića, koji se po sporazumu koji je zaključio sa Tužilaštvom BiH kao član zločinačke organizacije osuđen na godinu zatvora. Drinić je negirao da je govorio istinu tokom davanja iskaza u Tužilaštvu kao svjedok. - Sve sam priznao, jer sam želio da se proces završi. Osuđen sam nizašta. Na zahtjev Tužilaštva sam potvrdio sve ono što je Isljam Kalender rekao. Rekli su mi da ću biti optuženi, da ću sigurno biti osuđen, ako ne pristanem da budem svjedok. Nisam to htio prihvatiti, pa sam bio optužen na kraju. Sve sam potpisao što je Kalender kazao samo da se kutarišem ovog procesa – kazao je Drinić. Na to je optuženi Turković kazao “i ja bih isto uradio”. Nakon toga je počeo vrijeđati tužioca Čavku govoreći mu “ti si odvratna ptica čavka”. Sudija Izo Tankić je Turkovića poslije toga izbacio iz sudnice, a on je na izlasku glasno vikao “nisam ti ja Gaši (op.a. Muhamed Ali Gaši), njega si provukao, mene nećeš provlačiti. U nastavku je Drinić nastavio imputirati da je tužilac Čavka bukvalno iznudio njegov iskaz kao svjedoka. Te optužbe su pale u vodu kada je Čavka prezentirao sudu dokumente koji dokazuju da ga on nije ni saslušavao, već tužiteljica Diana Kajmaković. Tužilac je nakon toga pročitao Drinićev iskaz u kojem je kazao da je Turkovića upoznao 2003. godine.
Ministar unutrašnjih poslova Republike Srpske /RS/ Stanislav Čađo demantovao je danas da je učestvovao u saobraćajnoj nesreći u kojoj je prije godinu dana u Banjoj Luci poginuo dvadesetjednogodišnji Nikola Đurović. "Najblaže rečeno, gnušam se na spekulacije u pojedinim medijima u kojima se dovodim u određenu vezu sa tom saobraćajnom nesrećom”, kazao je Čađo novinarima. On je naglasio da je osoba, koja je izazvala nesreću, to priznala, te da je na licu mjesta bilo mnogo svjedoka koji mogu da potvrde da li je bilo zamjene vozača. Prema njegovim riječima, urađene su i dodatne DNK analize, koje su dostavljene Tužilaštvu. Čađo tvrdi da je policija svoj dio posla uradila profesionalno, a da sada treba da se izjasni Tužilaštvo, dodajući da cijeli slučaj “prevazilazi svaku vrstu civilizovanog ponašanja”. On je istakao da je žalosno što neki ljudi zloupotrebljavaju nesreće, priznajući da nije želio da primi porodicu Đurović. "Advokat porodice Đurović je od mene tražio da sa njima razgovaram, ali iz određenih razloga tog advokata nisam želio da primim. Porodicu sam uputio da se obrate direktoru Policije Republike Srpske Gojku Vasiću i još jednom ih pozivam da to urade“, kazao je Čađo. On je dodao da bi Vasić naredne sedmice trebalo da održi sastanak sa porodicom Đurović i da on “nema nikakav problem da prisustvuje tom sastanku”. Nikola Đurović podlegao je od teških povreda koje je zadobio u saobraćajnoj nesreći 21. augusta 2011. u banjalučkom naselju Rakovačke Bare. Zbog niza propusta u samoj istrazi, kao i očiglednih nelogičnosti u cijelom slučaju, roditelji Nikole Đurovića od tada traže da se otkrije puna istina o pogibiji njihovog sina.
Britanski film "Caught in Flight" ("Uhvaćeni u letu") reditelja Olivera Hiršbigela (Hirschbiegel) s Naomi Vots (Watts) u glavnoj ulozi, koji prati posljednje dvije godine života princeze Dajane (Diane) prije njene tragične smrti u saobraćajnoj nesreći u Parizu 31. avgusta 1997.godine, neće se snimati u Bosni i Hercegovini iako dio ove filmske priče, između ostalog, govori i o njenom boravku u našoj zemlji. U hrvatskoj filmskoj produkciji MP su nam kazali da su scene o Dajaninoj posjeti BiH već snimljene u Zagrebu. Ovu informaciju potvrdio nam je još jedan izvor iz Hrvatske, a razgovarali smo i s predstavnicima producentskih kuća iz BiH, bez kojih taj dio posla ne bi mogao biti realiziran. - Da se film trebao snimati u BiH, to bi se znalo već prije nekoliko mjeseci. Istina je da su me kontaktirali iz Hrvatske prije izvjesnog vremena jer ih je zanimalo na koji način se mogu nabaviti džipovi u kojima se princeza Dajana vozila tokom posjete BiH, ali ništa više od toga - kazao je naš bh. izvor. Lejdi Di (Lady Di) je samo 20-tak dana prije tragične smrti posjetila našu zemlju. Skromna "princeza naroda", kako su je zvali, nije željela sastanke s političarima, niti crveni tepih i ogromnu policijsku pratnju. Ona je 8. avgusta privatnim avionom sletjela na Aerodrom Sarajevo te se odmah uputila u Tuzlu. Tokom trodnevnog boravka u našoj zemlji princeza je išla od sela do sela i razgovarala sa žrtvama mina i njihovim porodicama. Tom prilikom Lejdi Di je posjetila porodicu Nedima Brkića, pripadnika Armije BiH smrtno stradalog od mine, te sestre Dulić koje su, obrađujući zemlju, stradale u Sprečkom polju. Osim riječi ohrabrenja, ljubavi i žaljenja, princeza Dajana tada im je uručila i skromne poklone. Nedugo nakon odlaska iz BiH, 31. avgusta 1997. godine, Dajana i njen pratilac Dodi el- Fajed poginuli su u saobraćajnoj nesreći u tunelu "Alma" u Parizu bježeći od paparaca. Dajanina smrt je i danas tema brojnih svjetskih medija i razvijene su brojne teorije zavjere. Sahranjena je uz sve kraljevske počasti u Althorpu, na Ovalnom jezeru. Hrvatska će inače biti glavna baza ekipe filma ""Caught in Flight". Osim priče iz BiH, tamo će biti snimljeni i detalji iz Dajaninog života koji su se desili u Francuskoj, Australiji i Velikoj Britanije. Prva klapa filma pala je u Opatiji 30. juna, a snimanje je nakon Zagreba nastavljeno u Istri. Trenutno se ekipa nalazi u Rovinju i snimanje bi trebalo biti okončano 15. jula. Uz slavnu australsku glumicu, u ulozi Dajaninog ljubavnika, doktora Hasnata Kana pojavljuje se Neven Endru (Naveen Andrews), britanski glumac indijskog porijekla poznat po ulogama u TV seriji "Izgubljeni" i filmu "Engleski pacijent". U filmu, čija je premijera najavljena za 2013. godinu, igra i Čarls Edvards (Charles Edwards). Film "Caught in Flight" je svojevrsna biografija posljednje dvije godine života britanske princeze Dajane, godina nakon njenog razvoda s princom Čarlsom (Charles) 1995. Taj period Dajaninog života bio je obilježen dvjema ljubavnim vezama, s doktorom Hasnatom Kanom te Dodijem el-Fajedom. Dio priče o događajima koji su uzdrmali kraljevsku kuću nakon princezine smrti 1997. ispričani su i u filmu "Kraljica" s Helen Miren (Mirren) u naslovnoj ulozi.
Alžirski diplomatski veteran Lakšar Brahimi pristao je da nasiljedi Kofija Annana na položaju međunarodnog posrednika za Siriju, saopćili su u četvrtak izvori iz UN-a agenciji Reuters. Annan je odstupio s tog položaja krajem augusta nakon šest mjeseci provedenih na njemu jer je, kako je rekao mirovni plan za Siriju blokiran podjelama u Vijeću sigurnosti UN-a. Diplomati su izjavili Reutersu da Brahimi, koji je sedmicama bio neodlučan da li da prihvati ponudu generalnog tajnika UN-a Ban Ki-moona da postane mirovni posrednik, ne želi da postan puka zamjena za Annana, nego nastoji da promijeni zvanični naziv funkcije i ojača mandat mirovnog posrednika. - On je prihvatio tu poziciju, izjavio je Reutersu dobro obaviješteni izvor koji je tražio da ostane anoniman, dodajući da je Ban Ki-moon "pristao da se promijeni naziv za tu funkciju". Jedan diplomata iz Vijeća sigurnosti potvrdio je isto. Zvaničnici UN-a saopćili su da još nije poznato kada će biti donijeta zvanična objava. Annanova zvanična funkcija bila je "specijalni zajednički posrednik Ujedinjenih nacija i Arapske lige". Ostalo je nejasno kakve će biti Brahimijeve veze s Arapskom ligom, tvrde diplomati. Oni kažu da će Brahimi imati sjedište u New Yorku, za razliku od Annana koji je imao sjedište u Ženevi.
Na adresu "Dnevnog avaza" stigao je e-mail koji je poslao hemičar (ime poznato našoj redakciji) u kojem se iznose ozbiljne primjedbe o (ne)čistoći pitke vode u našoj zemlji, što nas je ponukalo da istražimo kakvu vodu pijemo. Riječ je o stručnjaku koji se dugo godina bavi analizom pitke vode u BiH. Desetak dana provjeravali smo na svim relevantnim adresama u BiH navode našeg sagovornika koji nam se obratio i, nažalost, na osnovu svih argumenata koje smo dobili došli smo do zaključka da se bh. vodovodi neadekvatno održavaju i da hlorisanje vode negativno utječe na zdravlje stanovništva. - U mnogim dijelovima svijeta ljudi pate i umiru zbog nedostatka pitke vode, što, srećom, u BiH nije slučaj, ali je ironično da u našoj zemlji ljudskom zdravlju prijeti opasnost od hemikalija koje se dodaju u vodu - tvrdi naš sagovornik. Indikativno je, prije svega, da u bh. Pravilniku o zdravstvenoj ispravnosti vode za piće, objavljenom 2010. godine, nije navedeno koje hemikalije se za tretiranje vode smiju koristiti niti kakvog kvaliteta one trebaju biti, a ni koje količine istih se smiju u vodu dodavati. Ovaj pravilnik obuhvata samo mikrobiološke, fizikalno-hemijske i hemijske parametre koje treba redovno u vodi pratiti, te propisuje načine njihovog mjerenja. Međutim, koliko je bitno praćenje ovih parametara isto toliko su bitna i sredstva kojima se postiže u Pravilniku navedena mikrobiološka i hemijska ispravnost vode. A, prema Pravilniku o zdravstvenoj ispravnosti vode za piće zahtijeva se dezinfekcija vode hlorom, jer voda nije za piće ako ne sadrži 0,3-0,5 mg/l slobodnog hlora. Naš sagovornik, dobro upućen u propise o zdravstvenoj ispravnosti vode za piće, pojašnjava da se u BiH za dezinfekciju pitke i bazenske vode u 99 posto slučajeva koriste sredstva na bazi aktivnog hlora, tj. plinski hlor ili natrijumhipohlorit. - To ne bi bio problem da te hemikalije nisu takvog tehničkog kvaliteta da su pogodne samo za pranje ulica i, eventualno, sanitarija, a ni u kom slučaju za pitku vodu! Dodatni problem jeste to što se kod nas i do 10 puta veće količine hlora ubacuju u vodu kako bi se na krajnjoj tački vodovoda postigla u Pravilniku navedena koncentracija - tvrdi naš sagovornik. Iako su nam iz Agencije za sigurnost hrane kazali da je bh. Pravilnik napravljen po uzoru na one iz Evropske unije, naš izvor tvrdi da je problem što u njemu nisu utvrđene hemikalije koje se za tretiranje vode smiju koristiti, u skladu s kojim standardom one moraju biti i u kojim koncentracijama se smiju u vodu ubacivati. S druge strane, Snježana Balta, direktorica Zavoda za javno zdravstvo KS, u izjavi za "Avaz" tvrdi da je voda koju pijemo potpuno ispravna. - Ono što mi kontroliramo je dobro, ali za neke manje vodovode ne znam - kazala je Balta. No, naš sagovornik podsjetio je da je Odjel za zaštitu životne sredine u Zavodu za javno zdravstvo Kantona Sarajevo utvrdio da zagađeno izvorište rijeke Bosne direktno ugrožava pitku vodu na području Kantona Sarajevo. Ovaj zavod ispitivanjem je utvrdio da voda s izvorišta Vrela Bosne nije za piće, pa čak ni za diranje, jer je u njoj pronađen veliki broj bakterija, među kojima i ešerihija koli. - Pitanje koje su to otrovne materije u vodi i šta najviše šteti građanima ukazuje na još jedan naš problem, a to je da se samo nekoliko u Pravilniku navedenih parametara mjeri. Naprimjer, ne mjere se trihalometani (THM), za koje je dokazano da su kancerogeni i kojima se u svijetu zbog toga posebno velika pažnja pridaje. Trihalometani su nusproizvodi dezinfekcije vode hlorom, natrijumhipohloritom, kalcijumhipohloritom i ozonom, tj. nastaju u reakciji između jedne od navedenih hemikalija i organskih tvari - upozorava naš izvor. Firma "Hemija Patenting", koja radi sa više od 90 posto bh. vodovoda, ima certifikat o kvalitetu natrijumhipohlorita. Taj certifikat poziva se na ISO standard 904:1976, koji se, ustvari, odnosi na hlorovodoničnu kiselinu, što znači da nema veze s natrijumhipohloritom. Ne odgovarajući konkretno na naš upit o standardima koje primjenjuje, iz ove firme su nam kazali da proizvodnja hemikalija za dezinfekciju pitke vode ne postoji u BiH. Hemikalije se uvoze iz zemalja EU, što znači da, kako navode u odgovoru, proizvođači rade po EU standardima. - Zdrava voda ne zavisi samo od čina dezinfekcije vode. Zdrava voda zavisi, osim od bakteriološke, i od fizičko-hemijske ispravnosti vode te od niza drugih faktora, stanja infrastrukture, procesa pretpripreme vode - kazali su nam iz "Hemija Patentinga".
Grčka i Španija lako bi mogle da ostanu bez finansijske podrške Evropske centralne banke (ECB), čime bi bio otvoren izlaz za njihovo napuštanje evrozone - ocjenjuju ekonomski analitičari. Eksperti smatraju da su na južnoj periferiji evrozone svjetski finansijski regulatori ostvarili svoj "glavni i tajni cilj" i faktički otvorili izlaz za Atinu i Madrid iz zajedničkog valutnog saveza. Predsjednik ECB-a Mario Dragi obećava da će nastaviti spasavanje eura, ali član Savjeta direktora ove institucije Luk Koen jasno je poručio da nema nikakvog smisla dalje finansirati Španiju i Grčku. To će dovesti do toga da regulator preuzme čitav državni dug dvije zemlje. Koen strahuje da će, čim se to dogodi, vlade "problematičnih zemalja" izgubiti motivaciju da samostalno preduzmu korake protiv krize. Različite izjave rukovodstva ECB-a dolaze u vrijeme kada državni dug Španije iznosi 80 odsto BDP-a. Isti pokazatelj u Italiji je dostigao 123 odsto, a u Grčkoj je 160 odsto, s tim što bi, prema prognozama grčkih vlasti, za cijelu 2012. godinu pad BDP-a mogao preći sedam odsto. I Kanadska agencija "DBRS" smanjila je kreditni rejting Italije i Španije. Eksperti se pitaju kako objasniti naglu promjenu stava ECB-a? Komsija EU, ECB i MMF finasirali su Grčku kreditima iz evropskih fondova. Ta sredstva su omogućila postupno povlačenje stranih investicija iz grčke ekonomije i preraspodjelu državnih obaveza Atine na grčke finansijske institucije. Na kraju je udio stranih investitora u grčkoj ekonomiji smanjen, a udio unutrašnjih povećan. Isti je slučaj i u Španiji - navode evropski mediji. Prije nekoliko mjeseci bilo je pariteta u stranim i unutrašnjim investicijama za španske hartije od vrijednosti. A sada su stranci praktično povukli svoj kapital. Eksperti napominju da su sličnu operaciju prije 30 godina proveli MMF i Svjetska banka u Meksiku. Za nekoliko godina državni spoljni dug Meksika je "porastao" sa 50 na 150 milijardi dolara. Meksička vlada do dana današnjeg ne može da izađe na kraj sa spoljnim dugom, iako ga je minimalizovala. Nije isključeno da slično očekuje Grčku i Španiju.
Šta je to zabrinulo Vojvođane toliko da najavljuju stvaranje autonomaškog odnosno autonomističkog fronta? Da li najavljeni front podrazumijeva okupljanje stranaka za zajednički nastup u Skupštini Srbije koji bi trebalo kao krajnji ishod da inicira promjene Ustava ili stvaranje fronta kao širokog pokreta u odbranu autonomije u koji bi se uključili i nevladine organizacije i javne ličnosti i van političke sfere? Na ta pitanja za sad nema unisonog odgovora, čak partije za koje je rečeno da čine taj front, još nemaju unutarpartijski dogovor o tome. U svakom slučaju, u javnosti su se pojavile različite informacije o najavljenom frontu. Idemo redom. Potpredsjednik Skupštine Vojvodine i jedan od čelnika Liberalno demorktaske partije Milivoj Vrebalov je rekao da bi taj blok, pored LDP-a, činili Demokratska stranka i Liga socijaldemokrata Vojvodine, a da bi je verovatno podržao Savez vojvođanskih Mađara. Povod za stvaranje fronta uslovno rečeno u odbranu autonomije je odluka Ustavnog suda o poništavanju dijela odredbi Zakona o nadležnostima Vojvodine, čime je osporen i Statut pokrajine. Međutim, to je samo neposredni povod, kaže Aleksandra Jerkov, predsjednica Skupštine Novog Sada i funkcionerka LSV-a. "Prije svega treba reći da je autonomaški front formiran, kako to predsjednik LSV vidi, formiranjem Vlade Vojvodine koja se sastoji redom od stranaka koje se već dugo godina zalažu za veću autonomiju Vojvodine i koje očigledno imaju drugačiji pogled i na Vojvodinu i na njene nadležnosti i na njen položaj u Srbiji nego što će to imati Vlada u Beogradu. Ne bih rekla da je ovo samo odgovor na odluku USS, s obzirom da je Vlada Vojvodine i u prethodnom periodu, kao i Skupština Vojvodine i sve vojvođanske institucije su imale razloga da prethodne četiri godine veoma često ustanu u odbranu interesa građana Vojvodine i vojvođanske autonomije i u tom smislu mislim da se ovo treba nastaviti u naredne četiri godine," rekla je Jerkov za RSE. "Svi oni razlozi koji su postojali da možda pokrajinske institucije oćute kada su interesi građana Vojvodine bili ugroženi, mislim da sada ti razlozi više ne postoje i da one koji čine vojvođanske institucije ništa više ne treba da ne spriječava u tome. Jer nije autonomaštvo samo reakcija na odluku suda, postoje još mnoge druge obaveze koje republika ima prema Vojvodini i koje ni prije ove odluke USS nije sprovodila. Prije svega mislim na budžet Autonomne pokrajine Vojvodine, mislim na Zakon o finasiranju AP Vojvodine, prenos vlasništva nad imovinom, sve su to stvari koje se ne odnose direktno na odluku USS ali imaju veze sa zaštitom građana Vojvodine. Da li će to prerasti u pokret za promenu Ustava, mi bismo bili više nego srećni obzirom na to da smo uz LDP jedina stranka koja je prije šest godina da Ustav za građane Vojvodine nije dobar“, dodala je Jerkov. Nenad Čanak, predsjednik Lige, međutim, najavljuje stvaranje opšteg fronta u koji se uključuju i nevladine organizacije i intelektualci. "Željele to partije ili ne. Autonomistički front se stvara sam od sebe, eskalacijom arogancije političkih struktura u Beogradu prema Vojvodini. Riječ je o brutalnom ignorisanju specifičnosti Pokrajine,“ rekao je Čanak. „Odlukom Ustavnog suda je proširen spektar problema koji se odnosi na autonomiju. Jedino rješenje je da republička i pokrajinska administracija sednu za sto i zajedno nađu rješenja za probleme koji su stvoreni ili će se stvoriti ili se stvaraju.“ Funkcioner Saveza vojvodjanskih Mađara Balint Pastor je u međuvremenu izjavio da je za širu autonomiju Vojvodine potreban razgovor između Republike i Pokrajine, a ne konfrontacije zarad sticanja jeftinih političkih poena. Pastor je naveo da je važno da Vojvodina dobije što joj pripada i da je svejedno da li će se za to izboriti Demokratska stranka ili Srpska napredna stranka. Publicista Tomislav Žigmanov smatra da postojeće vojvođanske partije nemaju kredibilitet za stvaranje širokog autonomaškog pokreta. „Ovo sadašnje zalaganje za auotonomiju Vojvodine je bila više posljedica reakcije na odluku Ustavnog suda i na promjenu vlasti u Beogradu, jer nova politička struktura nema ni minimum razumijevanja za probleme Vojvodine. U tom smislu sumnjam da će se mobilizirati značajniji broj građana za tu inicijativu, tim prije što je apatičnost zavladala među većim brojem građana. Bojim se da je ranijim kompromitirajućim stavovima oko ideje autonomije Vojvodine od strane brojnih takmaca ona izgubila na mobilizacijskom potencijalu. Nema onih koji bi sada vodili taj autonomaški odbrambeni blok,“ kaže Žigmanov. Predsjednik novosadskog Centra za regionalizam Aleksandar Popov podsjeća da su i ranije, prije dolaska naprednjaka na vlast, dok je ista politička opcija bila i na pokrajinskom i na republičkom nivou, postojale napetosti između Beograda i Novog Sada. „A sada se stvari pogoršavaju jer većina stranaka koja sjedi u novoj Vladi nije previše naklonjena autonomiji Vojvodine , čak manje nego prošla vladajuća većina, tako da se tu može očekivati dalje pogoršanje situacije," strahuje Popov. "Jedino ohrabrujući ton je stigao od premijera Dačića koji je predložio politički dijalog i ja mislim da je to jedino pametno u ovoj situaciji, jer već imamo dovoljno kriznih žarišta u Srbiji da bi se otvaralo jedno novo,“ dodao je on. Problem odnosa Beograda i Novog Sada odnosno stepen autonomije Vojvodine kao dijela Srbije, važan je deo novije pa i starije istorije Vojvodine i povremeno izbija kao politički sukob na toj relaciji. Pojednostavljeno rečeno, u Vojvodini je kroz istoriju bio jak pokret za decentralizaciju, dok se u Beogradu teško slamala ideja o strogo centralizovanoj Srbiji. Zato nije čudno kakve smo odgovore dobili u anketama u Novom Sadu i Beogradu. Lako ćete prepoznati ko je odakle.
Janja Šops-Zec (Shops, 67), koja je prije nekoliko dana pretučena u zgradi Općine Odžak, o čemu je naš list pisao, aktivistica je za ljudska prava pri "Amnesty Internationalu" u misiji u Palestini i već 46 godina živi u Švicarskoj. Njeni problemi počeli su prije 17 godina, za vrijeme posjete rodnom Odžaku, kada je otkrila da je jedan od njenih komšija, kako tvrdi, uzurpirao i prisvojio skoro pola njenog privatnog posjeda u Brodskoj ulici. Odmah je reagirala u nadležnim općinskim službama u Odžaku, ali je tek nedavno dobila sudsku parnicu. - U Katastru su odbijali da izađu na teren i izmjere moju parcelu. Nakon brojnih intervencija, uspjela sam dobiti nacrt svog posjeda. Pokušali su mi nametnuti geometra Blaža Terzića, ali da ga platim kešom, bez računa, što sam odbila. Za izlazak na teren uporno su tražili saglasnost mog komšije, koji mi je i ukrao zemljište, ali on je to godinama odbijao. Pojedincima sam morala donositi skupe ručne satove iz Švicarske, ali ni to nije pomoglo kako bih vratila svoju zemlju - kaže nam Šops-Zec te dodaje kako joj je Blaž Terzić, šef Katastra u Odžaku, jednom prilikom prije fizičkog napada bacio spise u lice i, psujući joj majku, istjerao je iz Općine, tvrdeći da mu smeta u radu. Uvidjevši da od povrata zemlje bez sudske parnice neće biti ništa, Janja je pravdu potražila kod Općinskog suda u Orašju, čijim radom, također, nije zadovoljna. - Četiri godine je trajao postupak i Sud je radio dosta traljavo, ali sam na kraju uspjela dobiti parnicu. U odluci mi je opet nedostajalo 87 kvadratnih metara posjeda. Da bih sve to završila, otišla sam u Katastar da uzmem svoje dokumente. Tu sam doživjela ponižavanje kada me je fizički napadao Blaž Terzić, kojeg sam prijavila policiji. U razgovoru sa jednom od službenica Šops-Zec saznala je da joj žele oteti zemlju, a da je u to umiješan i Terzić. - Vrata kancelarija bila su otvorena, a razgovor je čuo i Terzić. Proderao se i priprijetio mi da zatvorim usta da mi ih ne bi razbio. Uslijedila je prepirka, u kojoj mi je opsovao majku i tjerao me vani. Uzvratila sam psovkom. Nakon toga me je udario šakom u lice. Pala sam i udarila glavom o pisaći sto, a potom i leđima od ormar. Službenica je jaukala i tražila da prestane s napadom na mene - kaže Janja, koja je nakon napada zatražila pomoć odžačkih ljekara i slučaj prijavila policiji. Jučer su nam u Ministarstvu unutrašnjih poslova Posavskog kantona ponovili da je njena prijava uredno zaprimljena i da je postupak obrade u toku te da je Janja u napadu lakše povrijeđena. Na kraju razgovora, Janja Šops-Zec kazala nam je kako privatno neće teretiti Blaža, jer nema nikakve šanse u sudskom postupku protiv njega, tvrdeći da se u BiH ne poštuju zakoni i da Odžakom vlada mafija. Prozvani Terzić ranije nam je kazao da je udario Janju, ali da ga je ona prethodno verbalno napala, psujući mu porodicu i djecu. Janja Šops-Zec, osim što je aktivistica "Amnesty Internationala", dugogodišnja je i humanitarka. Za vrijeme rata u BiH slala je Bosancima pomoć u lijekovima, hrani, odjeći i obući. Prva pošiljka lijekova bila je, kaže, vrijedna 360.000 franaka te dodaje da je posredstvom Posavskog kluba u Švicarskoj sakupila i u BiH poslala pomoć vrijednu više miliona maraka, o čemu posjeduje sve otpremnice.
Velika Britanija je odlučna da izruči Juliana Assangea Švedskoj, što je jasno dala do znanja Ekvadoru, koji štiti osnivača "WikiLeaksa" u londonskoj ambasadi dok razmatra njegov zahtjev za azil, saopćile su britanske vlasti u utorak. Australac, kojeg Švedska traži kako bi ga ispitala u slučaju navodnog seksualnog zlostavljanja, nalazi se u ambasadi već osam sedmica. Tražio je utočište nakon što je njegova duga zakonska bitka da izbjegne izručenje u Švedsku okončana neuspjehom. "Velika Britanija ima zakonsku obavezu da izruči Assangea Švedskoj. Odlučni smo u ispunjavanju ove obaveze", saopćeno je iz ministarstva vanjskih poslova nakon što je Ekvador objavio u ponedjeljak da se nada da će objaviti odluku o Assangeovom azilu ove sedmice. Bivši kompjuterski haker, koji je postao poznat 2010. godine kada je na stranici "WikiLeaksa" objavljeno više hiljada tajnih američkih dokumenata, trenutno se nalazi u pravnoj i diplomatskoj zbrci. Poriče optužbe za seksualno zlostavljanje dviju bivših pristalica "WikiLeaksa" i strahuje da bi Švedska samo bila stanica na putu ka Americi. On vjeruje da ga američke vlasti žele kazniti zbog diplomatske štete koju je nanio otvaranjem internetske stranice, prenosi "Reuters". Međutim, nije poznato kako bi u dobivanje vize za Ekvador pomoglo. On krši uslove britanske jamčevine i bit će uhapšen ako izađe iz ambasade, koja se nalazi u londonskom naselju Knightsbridge, kilometrima daleko od bilo kojeg aerodroma. Male su vjerovatnoće da će britanska vlada odobriti Assangeu siguran izlaz do aerodroma jer to znači da se protivi švedskom nalogu za hapšenje i presudi britanskog Vrhovnog suda. Također bi značilo da bi se Assangeu dopustilo da prekrši uslove jamčevine. Britanske i ekvadorske vlasti razgovarale su o ovom slučaju, ali nijedna nije predložila rješenje.
Zamjenik predsjedavajućeg Predstavničkog doma Parlamentarne skupštine Bosne i Hercegovine Denis Bećirović uputio je otvoreno pismo predsjedniku Narodne skupštine Republike Srbije Nebojši Stefanoviću povodom njegovih izjava nakon susreta s predsjednikom Narodne skupštine Republike Srpske. - Neprijatno sam iznenađen činjenicom da ste, tumačeći radni sastanak sa predsjedavajućim entitetskog parlamenta Igorom Radojičićem, bosanskohercegovačkom entitetu koji se zove Republika Srpska u više navrata javno dodijelili atribut „država“. Na taj način ste za jednu administrativno-teritorijalnu jedinicu Bosne i Hercegovine upotrijebili neustavan termin koji, uz to, i vrijeđa značajan dio bosanskohercegovačke javnost, navodi se u pismu. U vezi s tim, kao zamjenik predsjedavajućeg Predstavničkog doma Parlamentarne skupštine vama susjedne države Bosne i Hercegovine, osjećam se dužnim da Vam skrenem pažnju da bi, radi potpunijeg razumijevanja i kvalitetnije saradnje naše dvije države u budućnosti, bilo dobro da kao novoizabrani predsjednik Narodne skupštine Republike Srbije pročitate Dejtonski mirovni sporazum, a posebno Ustav Bosne i Hercegovine kao njegov sastavni dio. - Ukoliko se upoznate s navedenim dokumentom, bit će vam potpuno jasno da kao država postoji samo Bosna i Hercegovina koja u svom sastavu ima dva multietnička entiteta i jedan distrikt. Za razliku od Bosne i Hercegovine koja je u statusu države i međunarodno priznata od Ujedinjenih nacija i predstavlja trajnu kategoriju, jedan od njenih entiteta - Republika Srpska nikada nije bila, nije sada, niti će ikada biti država. Zbog ovakvog Vašeg stava, kao i stavova nekih drugih srbijanskih zvaničnika izrečenih u posljednje vrijeme zatražit ću vanrednu sjednicu Predstavničkog doma Parlamentarne skupštine Bosne i Hercegovine kako bismo blagovremeno o njima zauzeli odgovarajući stav, navodi se u Bećirovićevom pismu. Jer, dodaje se, ne želim ovom prilikom ni podsjećati do kakvih nesreća i stradanja su Bosnu i Hercegovinu i njene građane dovela slična negiranja stvarnosti u ne tako davnoj prošlosti. - Gospodine Stefanoviću, nadam se da ćete kao predsjednik Narodne skupštine nama susjedne Republike Srbije sa kojom BiH želi imati i stalno unaprijeđivati dobrosusjedske međudržavne i prijateljske odnose ubuduće uvažavati ove činjenice. To bi značilo i da poštujete suverenitet, teritorijalni integritet, nezavisnost i međunarodnopravni subjektivitet Bosne i Hercegovine što je osnov za kvalitetne odnose naše dvije države u budućnosti, navodi se u pismu koje je Bećirović uputio Stefanoviću.
Nova ambasadorica BiH u Sjedinjenim Američkim Državama (SAD) Jadranka Negodić od 12. jula u najjačem političkom centru svijeta, Vašingtonu, počela je obavljati ovu dužnost. Prethodno je bila ambasadorica u Velikoj Britaniji. Prije nekoliko dana u Bijeloj kući predala je akreditivna pisma američkom predsjedniku Baraku Obami (Barack), s kojim je kratko razgovarala o političkoj situaciji u BiH. U ekskluzivnom intervjuu za "Dnevni avaz", ambasadorica Negodić prenijela nam je dojmove razgovora s američkim predsjednikom te se osvrnula i na percepciju američkih vlasti o dešavanjima u BiH. - Sama ceremonija predaje akreditiva vrlo je kratko trajala, a ja sam imala tek nekoliko minuta razgovora s predsjednikom SAD-a. Govoreći o BiH, američki predsjednik rekao je da temeljito prati dešavanja u našoj zemlji. Svakako, predsjednik Obama potcrtao je da Sjedinjene Države ostaju snažno privržene BiH pružajući joj punu podršku. Amerika će, rekao je, podržati našu zemlju prema njenim ciljevima, a to su priključenje NATO-u i EU. Ja sam iskoristila priliku da zahvalim na podršci SAD-a našoj zemlji. Rekla sam da je ta podrška veoma vrijedna za nas i da cijenimo njihovu pomoć BiH u ratu, a naročito prilikom izgradnje države u postratnom periodu - kazala je Negodić. - Već sam imala određene susrete s nekim zvaničnicima, koji su naglasili da podrška SAD-a nije upitna. Ona je prisutna i čvrsta i u svakom pogledu se pokazuje. - Postoji određena zabrinutost zbog političke situacije u BiH. Dugo se čekalo da se formira vlast. U onom momentu kada se očekivalo da se krene s novom energijom, došlo je do zastoja. Sada se, jednostavno, očekuje mnogo od nas. Bh. vlast je na potezu. Iz razgovora sa zvaničnicima zaključila sam da se očekuju rješenja za BiH, koja trebaju doći od bh. vlasti. Bh. lideri sada moraju nakon svih tih nesuglasica doći na neko zajedničko stajalište da pokažu da mogu. Od bh. lidera očekuje se novi zamah. - Od nekih zemalja, kao što je SAD, očekujemo više, jer su to naši najvažniji partneri. Svakako, angažirat ćemo se u lobiranju za ubrzanje procesa priključenja BiH NATO-u i EU. Radit ćemo i na učvršćivanju što boljih bilateralnih odnosa BiH i SAD. Moramo biti vidljiviji za vladu SAD-a. Američka podrška najviše nam znači. - Pretpostavlja se da naših ljudi širom SAD-a ima više od 200.000. Oni su regulirali svoj status i životna pitanja, ali, opet, svi su vezani uz BiH. Oni nam mogu veoma pomoći, jer su dobro etablirani u društvo i tako na najbolji način mogu širiti i predstavljati interese BiH, a naročito mladi ljudi, koji su svojevrsni ambasadori BiH u svojim sredinama. Nadamo da se da će što više naših ljudi u SAD-a izaći na predstojeće lokalne izbore.
Tačno 20 godina navršilo se prekjučer od svirepog ubistva Blaža Kraljevića, zapovjednika HOS-a i generala Armije RBiH. U Kruševu kod Mostara, mjestu na kojem je ubijen s još osmoricom svojih saradnika, položeno je cvijeće i upaljene svijeće te je još jednom dato obećanje da će nalogodavci i izvršioci ovog zločina kad-tad doći pred lice pravde. Na mjestu zločina bili su i njegovi brat i sestra Bosiljko i Vila. Bosiljko više nema riječi šta da kaže o svemu ovome, jer se o ubistvu njegovog brata mnogo pisalo i govorilo, sve se zna, i ko je izvršio atentat, kada i kako, ali se na njihovom privođenju pravdi ništa nije učinilo. Sestra Vila, vidno uznemirena i uplakana, kaže da je njemu domovina bila draža od porodice i svega što je imao. - Živio je od svoje 16. godine za ideju jedinstvene domovine. Na sastanku s Matom Bobanom, nakon kojeg je i ubijen, rekao je da nema podjele BiH jer on to neće dozvoliti - priča nam Vila. Tri mjeseca prije tragičnog događaja, kaže ona, došao joj je kući i rekao da mu se sprema nešto ružno te da mu pojedini rade o glavi. - Kad-tad likvidirat će me - rekao joj je tada, što se ubrzo i desilo. - Od tada niko nije mrdnuo prstom da se osude oni koji su ga ubili. Dođu kada su godišnjice, održe svoje političke govore, a poslije zaborave kao da ništa nisu obećali - kaže Vila i zahvaljuje Bogu što je porodici dao snage da oprosti. - Majka nas je zaklela da to moramo uraditi, jer nam je rekla da samo Bog može suditi, a ne mi, a oni koji su ovo napravili su jadni da jadniji ne mogu biti - dodaje u suzama. Brigadir Slavko Grubišić, osnivač bojne brigade "Knez Branimir" i prvi zapovjednik brigade HVO-a "Ante Bruno Bušić", podsjeća da je ubistvo Blaža Kraljevića bila jedna strahota za BiH. - Krvoločno su pobijeni on i njegova pratnja. Trojicu mladića koji su u toj zasjedi pokušali da pobjegnu, jedan hrvatski general, što je i sada, sustigao je i pucanjem iz pištolja dokrajčio. Narod zna ko je taj general, on danas živi u Zagrebu, uživa sva prava, a za ubistvo Kraljevića niko ništa - kaže Grubišić. On tvrdi da je ovaj atentat insceniran samo da bi se izazvali sukobi među Hrvatima i Bošnjacima. - Kad je Milošević vidio da opstanak Jugoslavije nema šanse, svojim petokolonašima koji su tada bili na čelu "Herceg-Bosne" naredio je da izazovu razdor među nama. To je bilo njegovo najjače oružje jer je znao da, kad ova dva naroda posvađa na vjerskoj osnovi, to je najveća katastrofa, što je i bila - kaže Grubišić.
Ministri finansija eurozone ponudiće Španiji 30 milijardi eura zajma kao pomoć njenim problematičnim bankama. Nakon devet sati razgovora u Briselu ministri su rekli da će novac Madridu biti na raspolaganju do kraja ovog mjeseca. Također je dogovoreno da rok od 2013. za Španiju da smanji budžetski deficit na limit EU od 3 odsto bude produžen za jednu godinu, javio je BBC. Produženje roka zasnovano je na "značajnom pogoršanju ekonomske situacije u Španiji i posljedicama koje to može imati na budžetsku situaciju", rekao je šef eurozone Žan Klod Junker, dodajući da Madrid mora da primjeni sve neophodne mjere da svoje javne finansije uskladi sa normama EU. Zemlje eurozone dogovorile su u junu da pozajme 100 milijardi eura za pomoć španskim bankama. Sporazum, koji predviđa paket pomoći od 100 milijardi eura, uključuje prvu tranšu od 30 milijardi eura zajma do kraja jula za španske banke, navodi Sinhua. Prema odredbama sporazuma, Španija će morati da skreše svoje deficit na 6,3 odsto od društvenog bruto proizvoda ove godine, na 4,5 odsto 2013. i 2,8 odsto do kraja 2014. Španija je revidirala svoj budžetski deficit od 2011. na 8,9 odsto društvenog bruto proizvoda umjesto 8,51 odsto kao što je ranije saopšteno. Junker je naveo da će u sklopu sporazuma biti postavljeni posebni uslovi za određene banke i da će biti generalno pojačana supervizija finansijskog sektora. "Uvjereni smo da će se ovim uslovima riješiti i preostale slabosti španskog bankarskog sektora", rekao je on. Očekuje se da će ublažavanje budžetskog cilja olakšati finansijski pritisak zemlje na tržištu obveznica nakon što su prinosi na španske državne obveznice sa rokom otplate od 10 godina premašile 7 odsto ove sedmice. Analitičari kažu da će i produženje roka za Španiju predstavljati veliki teret imajući na umu visoku stopu nezaposlenosti, recesiju i loše poslovanje banaka. Konzervativna vlada premijera Marijana Rahoja obećala je da će smanjiti javni deficit na 5,3 odsto ove godine.
Jakob Finci i Dervo Sejdić podnijeli su u avgustu 2006. godine Sudu za ljudska prava u Strazburu predstavke zbog nemogućnosti da se kao pripadnici židovske, odnosno romske nacionalne manjine kandidiraju za članove Predsjedništva BiH, odnosno Doma naroda Parlamentarne skupštine BiH. Presudu je ovaj sud u njihovu korist donio 22. decembra 2009. godine, utvrdivši da BiH krši Evropsku konvenciju o ljudskim pravima. Sud je naložio našoj zemlji da uskladi Ustav s Evropskom konvencijom te omogući da i pripadnici nacionalnih manjina budu birani u Predsjedništvo i Dom naroda. Do sada vlasti u BiH nisu implementirale ovu presudu, a Finci i Sejdić postali su u našem društvu poznatiji i od nekih fudbalskih zvijezda. U intervjuu za naš list Jakob Finci, inače predsjednik Jevrejske zajednice u BiH, osvrće se na ovaj fenomen te daje svoje objašnjenje zašto bh. vlasti nisu bile u mogućnosti da implementiraju ovu presudu. - Ja sam siguran da ta presuda neće riješiti sve probleme u BiH. Naša zemlja je daleko bremenitija problemima kao što su korupcija, velika nezaposlenost, skorije zatvaranje granica za izvoz naših proizvoda prema Hrvatskoj i EU. To su problemi s kojima se mi, ustvari, trebamo hvatati ukoštac. Međutim, daleko je lakše diskutirati o presudi "Sejdić- Finci", zatim uvući u to EU ili američki Kongres - govori Finci na početku intervjua za "Dnevni avaz". - Rekao bih da smo mi od muhe napravili medvjeda. Ili da upotrijebim jednu rečenicu iz starih bajki, jednostavno ta presuda je rekla: "Car je go". Svi znamo da je car go, a sada je to presuda i rekla. Nema stranog političara koji nije prošao kroz BiH u posljednje dvije godine, a da nije postavio pitanje kad ćemo i kako ćemo ovo implementrati. A onda svi ovi drugi životni problemi, koji muče sve građane, ostaju pod tepihom. Još od 2002. godine, kad je BiH ulazila u Vijeće Evrope, rekli smo da znamo da naša normativa ne odgovara evropskim standardima i da ćemo to ispraviti u roku od godinu, što se nije desilo. Tri godine kasnije, Venecijanska komisija, koja je, ustvari, pravna ruka Vijeća Evrope, u analizi bh. političke situacije rekla je: "Vama Ustav ne odgovara Evropskoj konvenciji". Opet nismo ništa uradili. Godine 2008. BiH je potpisala Sporazum o stabilizaciji i pridruživanju sa EU i ponovo preuzela obavezu da sve svoje normativne akte usaglasi s dokumentima EU. Opet ništa. - Razlog je, rekao bih, sam Dejtonski sporazum, koji je pisan i potpisan u nekim drugim vremenima, u nekoj drugoj situaciji. Te 1995. godine mi smo u ovoj zemlji imali tri političke stranke. Jednu bošnjačku - SDA, jednu hrvatsku - HDZ i jednu srpsku - SDS. Predstavnici tih političkih opcija su se u Dejtonu odmah dogovorili o trojnoj podjeli vlasti, pa je formulisano da se bira jedan Srbin iz RS te po jedan Bošnjak i Hrvat iz FBiH, podrazumijevajući da se to odnosi na te tri stranke. Tada vjerovatno niko nije pretpostavljao da ćemo mi danas, 2012. godine, za ove lokalne izbore imati 84 prijavljene stranke, od kojih su po 20 ili 30 iz svakih od tih etničkih grupa. Naravno da je onda vrlo opasno ući u promjene koje bi otvorile prostor i "ostalima". Bez obzira što tih "ostalih" ima između tri i pet posto. Ono što je Sud u svojoj presudi tražio to je da se svima omogući da se natječu. Sud nije tražio da četvrti član Predsjedništva BiH bude iz reda ostalih. To je pravo kandidiranja, a ne obaveze izbora. To je, čini mi se, sada izazvalo bojazan kod postojećih vladajućih struktura: šta će biti ako se to promijeni, ko će biti ugrožen. - Teško je uprijeti prstom samo u jednoga. Očito je da tu postoji neki nepisani konsenzus. U posljednje vrijeme se često govori: "Tamo gdje prestaje logika počinje BiH". Sve političke stranke se slažu u tome da presudu treba implementirati, da ona stvarno ukazuje na kršenje ljudskih prava, da mi to znamo i da hoćemo to da uradimo, ali se ne možemo dogovoriti kako. Teško je reći da je samo jedna politička partija ili opcija kriva. Sve političke stranke u našem Parlamentu imaju svoje članove u komisiji koja treba da to implementira. Svi oni imaju svoje prijedloge kako to treba implementirati. Istovremeno niko od njih ne prihvata prijedloge one druge strane. Tu smo došli u jednu pat-situaciju. - Od jednog jednostavnog pravnog rješenja mi sada pravimo teoriju zavjere. BiH jeste specifična država. Međutim, nije jedina. Ima još specifičnijih država u svijetu, s raznim narodima, vjerama, jezicima, koji su sve to riješili. - Na stolu je 12 raznih prijedloga. Svako od tih rješenja djelimično zadovoljava ono što je Sud tražio. Međutim, svako dodaje i nešto što Sud nije tražio, a što je jednostavno interes stranke koja to predlaže i onda smo zbog tih privaga došli u ovaj ćorsokak. Ono što je u Briselu dogovoreno jeste da će do 31. avgusta u Parlament BiH ući usaglašen tekst prijedloga. Bojim se da to nećemo moći ostvariti, jer je na pomolu opet neka nova kriza u vezi sa smjenom ministra vanjskih poslova BiH, odnosno dizanje tenzija oko te stvari. - Dovoljno je što nas neće primiti u organizaciju u koju bismo mi željeli da uđemo, pa čak i našu aplikaciju da postanemo kandidat za priključenje EU nećemo dobiti. Ono što nam je zvanično rečeno prilikom posjete generalnog sekretara Vijeća Evrope jeste da nam sljedeći izbori u oktobru 2014. neće biti priznati i prihvaćeni bez implementacije presude, a to znači da je rok za implementaciju ove odluke odgođen do proljeća 2014. - Presuda "Sejdić-Finci" postaje i poštapalica, jedna politička floskula da nas neko pritišće. Mi smo imali dovoljno vremena, a presuda je samo potvrdila ono što smo već znali najmanje 10 godina. - Nije mi jasno kako će to u realnosti izgledati zato što je u tom rješenju kompliciran sistem ponderisanja glasova, tako da svaki glas u ovoj zemlji ne vrijedi jednako, nego ako ste većina u jednoj izbornoj jedinici, onda vaš glas vrijedi onoliko koliko ima vaših pripadnika u toj jedinici. Taj sistem u svijetu je poznat, ali ne odgovora presudi u kojoj se traži da se omogući svima da se kandidiraju. Dakle, to je jedno od mogućih rješenja, ali daleko od toga da je optimalno. Ono se može razmatrati, no očito je da ima više loših nego dobrih strana. - U situaciji smo da niko ne zna odgovor na pitanje ko je u ovoj zemlji vlast, a ko opozicija. Ja sam za apsolutno poštivanje procedura, jer demokratija nije ništa drugo nego poštivanje dogovorenih procedura. Očito je da ono što se danas dešava teško da se može svesti pod to. - Upravo je to proceduralno pitanje. Šta je većina? Postoji u našem narodu vrlo jednostavno tumačanje većine i glasi: ako ti dvojica kažu da si pijan, lezi i valjaj se. Mislim da u političkom smislu u jednoj državi koja pledira da bude demokratska to nije pitanje. U oktobru ove godine imat ćemo test ko je od političkih stranaka dobio povjerenje birača i ko ih je iznevjerio pa će nestati s političke scene. Nijedna politička stranka nije vječna. - Očito je da nemamo usaglašenu vanjsku politku. Konkretno, u vezi s ovim sasvim je jasno da je Predsjedništvo BiH već ranije svojom odlukom reklo da treba da prestane ubijanje u toj zemlji i u krajnjoj liniji ne tako mali broj svjetskih političara, uključujući i generalnog sekretara Ban Ki-muna (Ki-moon), koji je rekao da ne smijemo dozvoliti da se Srebrenica ponovi u Siriji. Je li mi onda trebamo da glasamo na način da to treba dozvoliti? Pored toga, mislim da su formalne procedure ispoštovane na način što je predsjedavajući Predsjedništva BiH dao instrukciju ministru kako će naša misija u UN-u glasati, pa je jasno da je naša poslanica u UN-u ispravno postupila glasajući za rezoluciju. To što se ta rezolucija ne sviđa Rusiji, pa samim tim i onim dijelovima BiH koji slijepo slijede ono što Rusija uradi, jeste nešto sasvim drugo. Ako neko za to treba da bude odgovoran, to je samo Predsjedništvo BiH, koje nije jasno usaglasilo svoje stavove.
Član Evropskog parlamenta i austrijski socijaldemokrata Hanes Svoboda (Hannes Swoboda) kazao je jučer za "Dnevni avaz" da su izjave o posebnim putevima Republike Srpske i Federacije BiH prema Evropskoj uniji (EU) čista fantazija koja nikada neće biti realnost i koja ne doprinosi napretku. Svoboda je, komentirajući izjave dužnosnika iz RS o tome da ovaj entitet treba sam nastaviti put ka Evropi, potcrtao da je "EU jasno i precizno kazala da želi pregovarati s jednom zemljom i da jedna zemlja ima šansu za priključenje, a to je BiH". - EU neće podržavati nikakve etničke podjele. Zbog toga bi političari iz RS svoje planove o podjeli ili o nekim različitim putevima vrlo brzo trebali vratiti u ladice odakle su ih i uzeli. Najbolje je da ti planovi nestanu za sva vremena - naglasio je Svoboda. Govoreći o izjavama pojedinih političara iz RS, poput predsjednika PDP-a Mladena Ivanića, o tome da RS treba insistirati na "kiparskom modelu", gdje je jedan dio države u EU, a drugi van nje, Svoboda je istakao da ti političari "trebaju znati da EU želi jedinstveni Kipar". - Kada već pričaju o tome, trebaju znati kako stvari stoje. Kipar ne može za EU biti nikakav model koji je poželjan. Za EU postoji samo jedan Kipar i samo kao jedinstven će biti podržan. Ponavljam, ovakve izjave mogu doći samo od nekoga ko nema pojma kakvi su odnosi na Kipru - rekao je Svoboda. Ovaj ugledni političar i austrijski član Evropskog parlamenta kazao nam je da Mapa puta koja je usvojena nedavno u Briselu za našu državu nema alternativu. - Ako BiH želi u EU, onda njene vlasti i politički lideri moraju ispuniti uvjete koje ona propisuje. To je, jednostavno, obavezujuće za BiH. Vaša zemlja nema drugog puta od ovog - kategoričan je Svoboda. Zastupnica Saveza za bolju budućnost BiH u Zastupničkom domu Državnog parlamenta Ismeta Dervoze, komentirajući zahtjeve iz RS za odvojene puteve prema EU, kazala je da se to nikada neće desiti. - Mislim da EU to neće jer su njeni stavovi o BiH već odavno jasni i do kraja artikulirani. S druge strane, na ovakve stavove iz RS treba reagirati i glasno ukazivati šta oni znače. Princip "pusti neka pričaju" nije dobar. Prema onima koji sve čine da podrivaju situaciju u državi, ne treba pokazivati previše tolerancije - kazala je Dervoz. Jedno od pitanja o kojem su se dogovorili bh. politički lideri i ključni predstavnici u Briselu 27. juna je bilo da se uradi procjena postignutog napretka u realizaciji Mape puta u sklopu priprema drugog po redu sastanka na visokom nivou - dijaloga o procesu pristupanja Evropskoj uniji, potvrdila je za Fenu Jamila Milović-Halilović, portparol Delegacije EU u BiH. Sastanak bi, dodala je, trebao biti održan u prvoj polovini septembra radi analiziranja napretka postignutog na zadacima koji su stavljeni pred BiH, ako BiH želi napredovati na putu ka EU.
Milorad Dodik, predsjednik RS, ponovno negira državnost BiH i tvrdi da ona opstaje samo zato što međunarodna zajednica, odnosno SAD, želi da postoji država BiH. Kako treba reagirati na Dodikove istupe i da li je doista ugrožen opstanak BiH? O ovoj i drugim aktuelnim temama razgovarali smo s akademikom Muhamedom Filipovićem. - Veoma je važno da Dodik shvata kako Bosna više nije sama, kao što je bila 1991. godine i da iza Bosne i Hercegovine kao jedinstvene države stoje važni faktori svjetske politike - Europska unija i SAD. Bosnu i Hercegovinu kao jedinstvenu državu ne negiraju ni ostale zemlje unutar UN-a, pa i navodni historijski saveznici Srba u današnjem svijetu. Bosnu i Hercegovinu negira samo mala, za regionalne i pogotovo za europske i svjetske relacije sasvim neznatna grupica političara koji žive u prošlosti kada su silom mogla biti mijenjana državnopravna stanja i na ovim prostorima. Iz svih raspoloživih izvora spoznaje o odnosu bitnih faktora međunarodne zajednice prema Bosni i Hercegovini izlazi da nema opasnosti po nju kao jedinstvenu državu ma šta mislio i govorio Dodik i ma na šta ga huškali njegovi najnoviji beogradski savjetodavci. U međunarodnoj zajednici raste nezadovoljstvo ovakvim ponašanjem Milorada Dodika i njegovih sljedbenika i strpljenje ove strukture je pri kraju, tako da se Dodik ne treba iznenaditi ako dođe do oštrijih izraza tog nezadovoljstva i kad ga osjete na svojoj koži i on i njegovi savjetodavci - kaže akademik Filipović. - To što političari iz RS uz pomoć ovdašnjih političkih gubitnika pokušavaju onemogućiti normalizaciju prilika i normalno funkcioniranje naših državnih institucija, ne znači da one ne funkcioniraju i da ne mogu funkcionirati unatoč njihovom ponašanju. Kad su Tihić i Izetbegović angažirali sve svoje snage da zaustave procese političkog ozdravljenja u Bosni i Hercegovini i u Federaciji, bilo je očekivano da se toj akciji pridruži i njihov stari strateški partner u razgradnji Bosne i Hercegovine Milorad Dodik. Očekivan je samo pogodan moment i on je nađen u činjenici da je Bosna i Hercegovina u UN-u glasala za rezoluciju o Siriji. Po nalogu Dodika Radmanović je odigrao potez, ali pogrešan i to u više aspekata. Sam je Radmanović u svom objašnjenju dao dokaze za tvrdnju da nije Lagumdžija kriv što se Predsjedništvo nije sastalo, što njegovi članovi nisu htjeli da dođu na sastanak, nego su radije tu činjenicu iskoristili da kritiziraju ministra koji je vršio svoju dužnost. Glasanje je bilo nužno i opravdano, jer je nemoguće da jedna država cijelu svoju vanjsku politiku definira kao proces približavanja euroatlantskim integracijama, da se kandidira za članicu NATO pakta i da želi pristup EU, a da glasa protiv temeljnih stavova tih faktora međunarodne politike. Da je Lagumdžija dao nalog da se ne glasa, ili da se glasa protiv, načinio bi ogromnu grešku, možda od nekih očekivanu, a bio bi to udarac od kojeg se Bosna i Hercegovina ne bi mogla zadugo oporaviti, pa je, izgleda, upravo to i bio cilj onih koji su pokrenuli pitanje odgovornosti ministra Lagumdžije zbog nepostojećeg grijeha. - Uopće me ne čudi. Oni su saveznici od početka, još od sporazuma Izetbegović-Karadžić o osvajanju i podjeli vlasti, koji je doveo do katastrofe u našoj zemlji i svih kasnijih nakaznih sporazuma. Zbog čega je to tako? Samo podjela Bosne i Hercegovine i navodna suprotstavljenost i međusobna ugroženost između Bošnjaka i Srba osigurava i srpskim nacionalistima, ali i našim „ljubiteljima" bošnjačkog naroda da igraju vodeću ulogu u političkom životu naše zemlje izigravajući branitelje svog naroda. Ta farsa s braniteljima, koja danas ima groteskne forme i predstavlja užasnu sramotu onih koji se otimaju o ulogu organizatora obrane zemlje za koju proizlazi da je bila stvar privatnih grupa, a isključuju državu iz tog posla, najbolje govori o tome šta je i kakva je od početka bila politika onih čiji je nasljednik Sulejman Tihić. Tihić igra zadnju igru i ako on ne bi tu igru izgubio, onda se tek treba zabrinuti za budućnost ove zemlje i bošnjačkog naroda. - U Bosni Hercegovini su započele promjene i one moraju biti duboke. Upravo zbog toga što je jasno da se samo vanjskim kozmetičkim promjenama ne mogu osigurati napredak i budućnost zemlje, nego da se od početnih poteza, a to je odstranjivanje s vlasti SDA, mora ići dalje i dublje u promjene načina vladanja, stvaranja novog tipa liderstva i načina vođenja javnih poslova, došlo je do tako vehementnih reakcija na promjene i veoma brzo se pokazalo šta ko misli i gdje je ko. Što se tiče politike, put je jasan. Ova zemlja mora pojačati napore da stvori uvjete našeg punog uključenja u sistem odnosa koji se razvija u Europi. I sama Europa je u procesu izgradnje i ne treba da se bojimo teškoća, ali je sasvim sigurno da će u Europskoj uniji i pod okriljem najveće svjetske sile NATO-a naša zemlja i njeni ljudi imati sigurnost koja će biti najvećeg stupnja koju smo u cijeloj našoj historiji iskusili. - Kada nismo imali vanredne izbore nakon ogromne krađe glasova kojima je SDA dobila mandate i člana Predsjedništva BiH i kada nismo imali vanredne izbore nakon godinu i pol čekanja da se formira vlast, svaki izbori u ovom momentu bi bili glupost, luksuz i nepotreban trošak para, energije i živaca za naš svijet. Nije nužno svako mišljenje ni uzimati ozbiljno. Malo je onih koji uopće znaju misliti, a pogotovo u našoj politici i za njih je politika samo igra u kojoj žele neku ulogu, a ta im je ponuđena i osigurana upravo u izborima. - Nemam favorita i u to se ne bih miješao ni po koju cijenu. Mislio sam i to sam sugerirao nekim ljudima, da bi Islamska zajednica trebala prije izbora vrhovnog poglavara da sama sebe protrese i oslobodi se Ustava i pravila koja su sadržajem, porijeklom i definicijama u stvari direktan izraz ideje o Islamskoj zajednici kao društvenoj organizaciji koja je u odnosu na državu i režim transmisijska organizacija, tj. organizacija za prenošenje političkih odluka i mišljenja u narod. Proučio sam sve te dokumente i uvjeren sam da su oni puni ostataka tog komunističkog koncepta i da iz njihovog značenja i sadržaja ne može izaći ništa drugo nego promjena upravljača koji će eventualno biti pod drugim i drugačijim utjecajem. Islamska zajednica bi imala kao prvi zadatak da se oslobodi svakog utjecaja politike i da se jasno definira tako da otkloni posljedice onog nasilja koje je izvršeno nad bivšom Islamskom zajednicom kada je samozvani „Obnoviteljski Sabor“ pod dirigentskom palicom SDA i samog Izetbegovića uništio jednu za cijeli naš bošnjački muslimanski narod koji živi na svim dijelovima bivše države bitnu instituciju, a to je regionalnu Islamsku zajednicu, da bi ostvario punu kontrolu nad vjerskim životom Bošnjaka u Bosni i Hercegovini, a time ih podvrgao svojoj političkoj vladavini. Stoga je upravo sada nužno islamskoj zajednici jedno obnavljanje njenog koncepta, uloge i odnosa prema zemlji, narodu i vjernicima. Ovako postupanje je samo okretanje mlina na jednak način.
Iznošenjem završnih riječi odbrane, jučer je u Kantonalnom sudu Sarajevo završeno suđenje Nerminu Hadžoviću (21), Samiru Šalaki (22) i Edinu Krasniću (40), optuženima za razbojništvo sa smrtnom posljedicom kojom prilikom je 18. marta prošle godine svirepo ubijena Zineta Krasnić (57). Optuženi su jučer prebacivali krivicu jedan na drugog, a Sudsko vijeće najavilo je da će presuda biti izrečena u petak, 13. jula. Elvir Krasnić, sin ubijene Zinete, jučer je kazao da za ubice traži maksimalne kazne. On je insistirao i na krivici Edina Krasnića, kojem je Zineta bila strina. Porodica ubijene smatra da je Edin imao najvećeg udjela u ubistvu, iako se on prema izmijenjenoj optužnici tereti samo za tešku krađu i neprijavljivanje krivičnog djela. - Od 2008. godine majka je više provodila u inozemstvu nego kući. Šalaka i Hadžović je nisu poznavali. Čovjek koji je sve znao sjedi ovdje, a to je Krasnić, i njega najviše krivim. Edin je znao kada se vraća iz inozemstva te da ima novca. Kuću su mogli opljačkati kada su htjeli, jer je bila prazna - kazao je Elvir Krasnić. Advokat Omar Mehmedbašić jučer je istakao da je njegov branjenik Nermin Hadžović sve priznao i da je pokazao iskreno kajanje. Hadžović je kazao da mu je teško zbog svega što se desilo. Mithat Kočo, Šalakin branilac, rekao je da je njegov branjenik pomogao u rasvjetljavanju slučaja. - Inicijalna kapisla događaja bio je Krasnić. Dao je ideju ostaloj dvojici, jer je znao da Zineta posjeduje novac. On je slagao drugoj dvojici da ju je vidio dan poslije ubistva - kazao je Kočo. Šalaka je dodao da ubistva ne bi bilo da ih Krasnić nije nagovorio na to. Krasnić mu je na to dobacio: "Monstrume jedan". Sadik Hota, Krasnićev branilac, kazao je da Tužilaštvo nije uložilo nijedan dokaz kojim se potkrepljuje da je Krasnić učestvovao u izvršenju krivičnih djela koja mu se stavljaju na teret . Podsjećamo da je on nedavno pušten iz pritvora, jer nije bilo osnova za njegovo zadržavanje. - Po principu bolje išta nego ništa, stavili su mom klijentu na teret tešku krađu te neprijavljivanje krivičnog djela. Sve se temeljilo na iskazima druge dvojice optuženih, koji su bili kontradiktorni. Njihovi iskazi su zanemarljivi, jer su oni ubili ženu. Iako ispočetka nisu ni spominjali Krasnića, odjednom su počeli tvrditi da je on kriv za sve - kazao je Hota, koji je dodao da očekuje oslobađajuću presudu za svog klijenta jer smatra da je nevin. - Žao mi je što je ubijena na takav način. U tome nisam imao nikakvo učešće. Nisam ja monstrum kao ova dvojica. Da sam imao bilo kakvog udjela u tome, sigurno bih ja odgovarao za ubistvo. Ovdje su iznesene laži. Zineta nije imala novca u vrijeme ubistva, to sigurno znam. Taj novac bi meni svakako legalno pripao zbog prodaje dijela kuće. Vratio sam se kući. Komšije su me prihvatile normalno - kazao je Krasnić.
Na lokalnim izborima u BiH koji se održavaju u oktobru, na listama za načelnike naći će se i nezanemariv broj onih čija prošlost nije besprijekorna. Dok jednima nad glavam vise istrage i sumnje za ratni zločin, kriminal i prevaru, ima i onih koji su bili osuđeni zbog zloupotrebe položaja, prijetnji sudijama i opstrukcija povratka. Pitanje moralne podobnosti kandidata za mjesto načelnika pojedinih općina u BiH aktualiziralo se nakon što su udruženja povratnika u Podrinje najavila da će tražiti da se sa liste SDS-a za mjesto načelnika opštine Zvornik skine Dragomir Vasić. Vasić je do prošle godine bio pod sankcijama Ureda visokog predstavnika, te mu je bilo zabranjeno svako političko djelovanje. Sumnjičio se da je dio mreže koja je pomagala skrivanje haškog optuženika Radovana Karadžića. Osim toga, Vasić, kako navode u Udruženju porodica zarobljenih i nestalih lica zvorničke opštine, ima sumnjivu ratnu prošlost. „Učinićemo sve što bude bilo u našoj moći da se ospori kandidatura gospodina Vasića. Ako se zna da je 1995. bio načelnik MUP-a, da je bio učesnik, treba rasvijetliti taj slučaj - je li kriv, nije kriv, da se to raščisti, pa tek onda da se može neometano kandidovati za načelnika opštine Zvornik“, kaže sekretar Udruženja Hakija Smailović. Da su tužilaštva odradila svoj posao, Smailović vjeruje da do ove situacije ne bi došlo, tim prije što je, smatra, trebalo ranije istražiti Vasićevu ulogu, jer postoji pisani trag o tome da su jedinice pod njegovom kontrolom učestvovale u deportaciji Srebreničana tokom jula 1995. godina, te da su učestvovale i u likvidaciji oko 3.000 Bošnjaka u Konjević Polju. „Sve ono što su radili 1992. godine - zeleno svjetlo su dobili da i dalje to mogu da rade, što predstavlja veliku uvredu za porodice i žrtve.“ Nisu samo osumnjičeni za ratni zločin kandidati za općinske načelnike. Centar za istraživačko novinarstvo je došao do podataka da su pojedini kandidati u prošlosti bili osuđivani ili sankcionisani od strane Ureda viskog predstavnika ili Centralne izborne komisije. "Kandidati za načelnike općina Cazin, Kakanj i Visoko nalaze se pod istragama policije za zlouptrebu položaja ili pronevjeru.. Kandidat za općinu Travnik je bio pod dugogodišnjom sankcijom Ureda visokog predstavnika (OHR), pa je ove godine pomilovan. Kandidat za općinu Novo Sarajevo ima kaznu koju je izrekla CIK za sukob interesa“, navodi novinarka Centra za istraživačko novinarstvo Renata Radić Dragić. Jedan od takvih je i Pero Mađar, kandidat HDZ-a 1990. za mjesto načelnika općine Kiseljak, kojem je Ured visokog predstavnika do unazad dvije godine zabranio svako političko djelovanje jer je, između ostalog, ometao proces povratka. Zbog istog je razloga pravosnažno osuđen na zatvorsku kaznu od osam mjeseci, nakon čega je pomilovan, a kazna preinačena u uslovnu, dvogodišnju. Tromjesečnom zatvorskom kaznom sankcionisan je svojevremeno i aktualni načelnik općine Ilidža Senaid Memić, kandidat SDA na ovu poziciju. Presuda je izrečena zbog ometanja rada pravosuđa, odnosno prijetnji sudiji koji je izrekao presudu Memićevom sinu za nedozvoljeno držanje oružja. I on je pomilovan s preinakom uslovne kazne. „Proces protiv gospodina Bubala nije okončan. Na drugostepenom će on dokazati evidentno da je, koliko sam ja upoznat, kroz davanje te saglasnosti želio da probudi interes investitora za BiH, a ne kočeći kroz administraciju. Kod gospodina Senaida Memića je bio jedan žestok pritisak onih snaga kojima nije drago da uopšte SDA postoji, bilo je pritisaka i na porodicu - ja uopšte ne odobravm taj njegov čin.“ Mehanizama za zabranu kandidature nema i sve su ove osobe dobile ovjeru od CIK-a. „Naravno, njih to neće spriječiti da izađu na izbore jer Izborni zakon nije definirao siatuaciju kad je neko osuđen pa pomilovan. Tamo je navedeno da ne mogu lica pod pravosnažnom presudom duljom od šest mjeseci, ona koja se nisu pojavila na sudu a vodi se postupak, ili ona koja su dobila kaznu za ratni zločin“, kaže Renata Radić Dragić. No pravno je sjedne, a moralno s druge strane, kaže nekadašnji član CIK-a a danas predsjednik Foruma građana Tuzla Vehid Šehić. „Pokazuje se moralni karakter takvih ljudi koji bi bili samosvjesni ukoliko ne bi ni pomišljali da se kandidiraju za određene političke funkcije. Međutim, mi živimo u jednom nemoralnom vremenu u kojem je apsolutno sve moguće i oni koriste jedan takav politički moralni ambijent da sa puno obraza smatraju da mogu obavljati sve funkcije u ovoj državi“, ocjenjuje Šehić. Na mjesto načelnika općine Visoko ispred Stranke za BiH kandidovan je Vahid Hećo protiv kojeg Financijska policija vodi istragu za zloupotrebu položaja, koja se mjeri milionima KM, u vrijeme dok je bio federalni ministar energije, rudarstva i industrije. Na mjesto načelnika Kaknja kandidovan je Niko Lozančić ispred HDZ-a BiH iako se protiv njega vodi istraga u Zagrebu jer je primao invalidsku vojnu penziju iz Hrvatske, mada kao državni poslanik u BiH na to nije imao pravo. Iako za većinu kandidata sumnjive prošlosti još nisu izrečene sudske kazne, sama činjenica da postoji bilo kakva nerazjašnjena moralna prepreka trebala bi strankama koje ih kandiduju biti posve dovoljna. Čini se da je posljednja riječ ostavljena biračima.
SDA je istorijski krivac za veliku nesreću bošnjačkog naroda, za ogromnu korupciju i ljudi koji vode tu stranku moraju javno odgovarati, tvrdi Fahrudin Radončić, predsjednik Saveza za bolju budućnost (SBB) BiH. On u intervjuu za "Nezavisne" kaže da se aktuelna politička situacija u BiH može porediti sa trenutnom prirodnom nepogodom, a osnovni krivac je SDA. "SDA je skup nesposobnih ljudi, negativne kadrovske selekcije i stranka koja ovu zemlju uništava", kazao je Radončić, koji tvrdi da "Dnevni avaz", čiji je vlasnik, nikad nije dobijao podršku od SDA, jer bi do sada propali kao i svi projekti ove partije. Radončić nikada nije priznao Bakiru Izetbegoviću pobjedu na izborima za člana Predsjedništva BiH i ostaje pri stavu da su glasovi pokradeni u CIK-u uz pomoć SDA. Očekuje od SDP BiH da u ovom mandatu imaju mnogo bolji rezultat nego prije deset godina kada su bili lideri Alijanse za promjene. Radončić ne želi da komentariše postupke i izjave vođstva Islamske zajednice BiH, a smatra da ne postoji razlog da njega zovu kao svjedoka na suđenju Zijadu Turkoviću, optuženom vođi zločinačke organizacije, za kojeg tvrdi da je imao političke šefove. Politička situacija u BiH je vrlo slična ovoj elementarnoj nepogodi. To je vlast koja se ne snalazi, koja ne zna da odredi prioritete. Vlast koja je skovana od različitih, često dijametralno suprotnih političkih koncepata. Godinu i po nakon izbora nije bilo državne vlade i to najbolje pokazuje kakva je ta vlast. Naš osnovni prioritet je ekonomija, razvoj, borba protiv siromaštva, zapošljavanje i tek na kraju borba protiv državne mafije. Međutim, redoslijed prioriteta može biti i obratno postavljen. Poenta je da je prvenstveno bošnjačka državna mafija, a ima i drugih, dovela do ekonomskog zaostajanja BiH, do izostajan razvoja, do bijede, siromaštva i da smo oficijelno prvi u Evropi po korupciji u javnom sektoru. Ako me konkretno pitate ko je bošnjačka državna mafija ja ću vam reći kako je nastala. Imali ste od 1990. godine u sva tri naroda lidere stranaka koji su se paradržavno ponašali. U vremenu vojnog konflikta za to je možda i postojalo neko opravdanje u njihovim glavama. Kod legalista ni tada nije bilo opravdanja. Nakon rata ti neformalni centri moći su ostali. Oni i danas određuju ko će dobiti građevinsku dozvolu, ko može da gradi u određenom gradu, kome će biti poništavani ili namještani tenderi, koje firme mogu da ne plaćaju stotine miliona maraka poreza, kako da budu donijeti zakoni koji štite poreske dužnike. Pojam mafije je vrlo širok. Ljudi često očekuju da kažem: "Da, to je Bakir Izetbegović". Kamo sreće da je to samo jedam čovjek. Imate krake bošnjačke mafije i u javnom sektoru i u pojedincima koji rade u službama sigurnosti, ali i u medijima. To je zamjena identiteta i pokušaj da "Avaz" bude prikazan kao nešto što je stvarala SDA. Sve što je stvarala SDA je srušeno. Ne daj bože da sam ja dozvolio da SDA stvara "Avaz", jer bi prošao kao što je prošla Bošnjačka TV, "Ljiljan" i stotine drugih projekata koje su sistematično uništili zbog svoje ideološke rigidnosti i svoje ruralnosti. "Avaz" je nastao prije 21 godinu. Ja sam bio jedan od najpoznatijih novinara na području bivše Jugoslavije. "Avaz" je imao potpuno prirodan razvoj. Mi smo počeli kao mjesečnik, kao vrsta otpora okupaciji Sarajevu. Tokom rata prešli smo na sedmično izlaženje, pa na dnevno. Tokom rata smo uspjeli čak da izbacimo novine u inostranstvu. "Avaz" je postao regionalno čudo. Ja nisam napravio ni više ni manje nego što je to uradio gospodin Nino Pavić u Hrvatskoj ili gospodin Željko Mitrović u Srbiji. Ovdje je problem da SDA, koja je jedna jalova kriminalna stranka, koja nigdje nije dala rezultata, pokušava da tuđi uspjeh makar malo pripiše sebi. Nije bilo nikakvih donacija. Mi smo vrlo ozbiljna i društveno odgovorna kompanija. Imamo uplatnice za sve što smo davali, pa i za stipendiranje najboljih učenika. Imamo uplatnice i za račune koje smo davali čak lično porodici Izetbegović. Sa te strane možemo svijetla obraza svakome da gledamo u oči. Vi ste mladi, ali sjetićete se ogromnog sukoba SDA i "Avaza" iz 2000. godine. Oni su tada pokušali da uguše "Avaz". Veliku kampanju je vodila SDA, Islamska zajednica, AID, vojska, policija i kvazi intelektualci. Mi smo s lakoćom izašli iz tog sukoba. Naša najveća greška je bila što smo tada omogućili opoziciji, a to je tada bilo personificirano u liku Zlatka Lagumdžije, da pobijedi na izborima i formira Alijansu. Ovo nije naš prvi politički sukob sa SDA. Mislim da je taj 'sukob' prirodna stvar. Ako jedna stranka vlada 20 godina, ako smo prvi po siromaštvu, bijedi, nerazvijenosti, zašto mi ne bismo kritizirali SDA. Je li SDA neka sveta krava? To je skup nesposobnih ljudi, negativne kadrovske selekcije i stranka koja ovu zemlju uništava. Ako vam neko dođe u kuću i ukrade vam stvari nećete ga nazvati telefonom da mu čestitate. Vi dobro znate da je u FBiH, slično kao i u RS prema gospodinu Mladenu Ivaniću, počinjena enormna pljačka glasova. Ja sam dobio preko 235.000 glasova. Poništeno mi je preko 75.000. glasova. Ispalo je da svaki treći moj glasač ne zna pravilno da glasa. Gospodin Izetbegović ne da me nije fer pobijedio, nego me brutalno pokrao. Zato mu nisam čestitao. On i Suljo Tihić zajedno su organizovali izbornu krađu. CIK-u su preko izbornih odbora, koji su bili SDA, dostavljani materijali gdje je poništen svaki treći moj glas. Promijenilo se to da je Bakir Izetbegović iz neke sjenke svog oca, iz sive eminencije SDA, postao oficijelni političar i izabran na dužnost člana Predsjedništva BiH. Čim uđete u politiku normalno je da vas mediji kritikuju i prate. Ako srušite spomenik kulture i jednoj starici oduzmete stanarsko pravo zašto "Avaz" to ne bi registrovao? Zašto ne bismo registrovali da je Al Šidi ovdje napravio pljačku od 100 miliona KM? Da li je napad na Bakira i ako tražimo da budu otkrivene ubice Nedžada Ugljena i Joze Leutara? U sve ove stvari, na ovaj ili onaj način, involviran je Izetbegović. SDA je istorijski krivac za veliku nesreću bošnjačkog naroda, za ogromnu korupciju i ljudi koji vode tu stranku moraju javno odgovarati. To što objavljuju privatni mediji nikad se ne veže za vlasnika osim u slučaju "Avaza". Zašto Vi ne vežete svaki svoj tekst za gospodina Kopanju? Jeste li Vi ovdje maloumi, retardirani, nesposobni kojem Kopanja piše pitanja i političke stavove, ili ste odrasla osoba i ozbiljan profesionalac? Zašto novinari "Avaza" ne bi to bili, nego samo vi kao pametnjakovići. Ne. Ja Vam samo odgovaram. Vi sa mnom razgovarate kao sa predsjednikom stranke. Brkate babe i žabe. Nešto što je pisao "Avaz", kao novine koje imaju svoje urednike i imaju potpisane autore ispod tih tekstova, a govorite "to ste Vi". "Avaz" ima svoje političke stavove, svoje novinare. Zašto bi to uvijek bilo djelo Fahra Radončića? SDA pokušava nametnuti da što god objavi "Avaz" ili je objavio prije 10 godina, nevezano ko je autor tog teksta, da je to sve Radončić. Alijansa je bila dvije godine na vlasti. Šta su uradili za te dvije godine? Vrlo malo. Iskreno očekujemo da će u ovom popravnom ispitu SDP dati mnogo bolji rezultat nego prije 10 godina. Nemam ambiciju da kao lider jedne političke stranke komentarišem vođe vjerskih zajednica. Morate shvatiti da reis Cerić u svojim saopštenjima govori činjenice. U koji politički koncept ih stavlja o tome se da polemisati. Mi imamo podatak da je Milorad Dodik primio sina Ratka Mladića i da se Dodik time čvrsto involvira u odbranu jednog koljača, ubice, majstora genocida. Što bih se izjašnjavao o tome šta govori Cerić, a ništa ne radi, a šutio o tome šta gospodin Dodik radi. Ja ne treba da pomažem Zijadu Turkoviću, ja treba da pomažem pravnoj državi, na način da pitam ko je Turkoviću dao akreditaciju tajne službe AID, ko mu je dao blindirano vozilo, ko je Ziku Turkovića štitio 15 godina da ga ne primijete istražni organi. Očigledno je da Turković ima političke šefove. Ovo suđenje se mora pokazati istorijski važno. Na kraju će se pokazati da Zika Turković ima politički kišobran nastao u vrhu bošnjačke državne mafije tokom rata u Njemačkoj, koju je nastavio. Neko je prodavao 150 kilograma droge mjesečno po Sarajevu i Bosni. Kako to da nijedna policijska struktura to nije registrovala. Predmet "Turković" ima 17.000 stranica, 35.000 prisluškivanih razgovora ili skinutih SMS-a. Nigdje tamo nema Fahrudina Radončića. Ima sekretara SDA Amira Zukića i drugih. Ne postoji pravni razlog da ja budem pozvan na to suđenje. Odbrana može da kaže šta hoće, ali sud odlučuje hoće li neko biti svjedok ili neće. Koalicija SDP i SDA je neprirodna koalicija ljevice i desnice i očigledno je veliko razočarenje njihovih članova i simpatizera i javnosti jer rezulata ta koalicija očigledno neće imati. Očigledno je da takav rasplet snažno ide u prilog SBB-u. Prema nekim istraživanjima mi smo sada već favoriti tih izbora. Mi se odgovorno pripremamo za lokalne izbore. Bez imalo skromnosti, od sedamdesetak stranaka na prošlim izborima postali smo treći, zašto ne bismo u užoj konkurenciji od tri stranke FBiH bili prvi. Očekujemo da ćemo po ukupnom broju načelnika i vijećnika biti prvi. Na prijevremenim izborim u općini Ilidža smo izgubili sa 500 glasova manje. Više smo testirali našu infrastrukturnu mrežu i rezultati će biti apsolutno pozitivni za nas. Pogotovu što je vlast od posljednjih izbora, a to se vidi i po ovom nevremenu, ne zna da radi svoj posao. Društvena energija treba da se okrene ka ekonomiji. Mi smo propustili, odnosno SDA je propustila, od 1995. godine da uradi ijedan ozbiljan infrastrukturni objekt i da zaposli ljude. Imate situaciju da je za 16 godina mira SDA uradila nedovršenih 40 kilomatara autoputa. Hrvatska je u istom periodu uradila 1.700 kilometara autoputa, a Kosovo je za četiri godine uradilo 400 kilometara autoputa. Vlast mora preuzeti odgovornst prema građanima i od BiH napraviti najveće gradilište.
Predsjednik Republike Hrvatske Ivo Josipović danas je opovrgao optužbe iznesene na njegov račun u prošlom broju sedmičnika Srpskog narodnog vijeća (SNV) "Novosti", prema kojima on "Novostima", zbog njihovog pisanja o aferi ZAMP, želi ukinuti dosadašnji način finansiranja iz državnog proračuna, poručivši da se iz takvih optužbi krije čelnik SNV-a Milorad Pupovac. "Tekst Ivice Đikića (glavnog urednika Novosti i autora teksta "Osvetnik s Pantovčaka" u kojem se proziva Predsjednik Republike Hrvatske) razrađeni je tekst pisma kojeg mi je nekoliko dana prije izlaska Novosti uputio gospodin Pupovac, predsjednik SNV-a. Čak su pojedine rečenice praktično jednake. Pisac Đikić zapravo potpisuje tekst autora Pupovca. Mislim da je to prilično dobar dokaz o 'neovisnosti' "Novosti" od izdavača, preciznije od gospodina Pupovca kao političara", poručuje predsjednik Josipović u demantiju "Novostima". Pupovca proziva i zbog zloupotrebe "Novosti" za provođenje i promociju svoje politike te poručuje kako kako ne odobrava ono što Pupovac čini na političkoj sceni, no nema svoju novinu kojoj bi bio izdavač i koja bi bezrezervno služila njegovoj politici. U otvorenom pismu Josipović pojašnjava i u čemu se razilazi s Pupovcem. "Silno mi je zamjerio moje negativno stanovište o izbornom zakonodavstvu koje je izrazito preferiralo gospodina Pupovca i njegovu stranku na parlamentarnim izborima. Srećom, Ustavni je sud nakaradne odredbe kojima je nedostajala samo fotografija gospodina Pupovca kao izabranog kandidata, ukinuo. Ukinuo je odredbe koje su nastale 'reketarenjem' tadašnjeg koalicijskog partnera čija je parlamentarna većina uvelike ovisila o gospodinu Pupovcu", ističe Josipović. Politika Milorada Pupovca, tvrdi Predsjednik Republike, odavno se pretvorila u 'etnobiznis', a ne u kvalitetnu manjinsku politiku. "U vrijeme kada je njegova stranka i formalno bila u vladi, za Srbe je učinio vrlo malo, za sebe i svoje iznimno puno. To mi se, kao građaninu i predsjedniku svih građana, ne sviđa. Naravno, Srbi će birati one ljude kojima vjeruju. Gospodin Pupovac je dobio izbore i ja to poštujem. Ali, mora biti svjestan da dobro rješenje u izbornom zakonodavstvu, koje jamči zastupljenost Srba u Saboru, ne govori o tome kako su on i njegova stranka jedini predstavnici Srba na političkoj sceni. Većina Srba ne glasa za tzv. manjinsku listu, a broj onih koji glasaju za manjinske liste na svakim izborima je sve manji. Danas u Vladi, mimo SDSS-a, ima više Srba nego u svim mandatima u kojima je SDSS bio u vladajućoj koaliciji, čak i u vladi. To pokazuje da se zastupljenost Srba u Vladi, uz dobru nacionalnu politiku kakvu imaju stranke Kukuriku koalicije, ponajprije SDP, može ostvariti i bez gospodina Pupovca i njegovih", poručio je Josipović. Pupovca je prozvao i zbog toga što se želi pozicionirati kao isključivi posrednik između Beograda i Zagreba. "Zato i ovaj napad "Novosti" na mene dolazi u trenutku kada sam pozvao i druge političare Srbe da sudjeluju u politički važnom događaju, obilježavanju Oluje, kad su priliku da se u javnosti bolje profiliraju dobili i drugi političari", ističe Josipović optužujući Pupovca da je "koristio parlamentarnu situaciju i 'reketario' svaku vladu, ostvarujući velike financijske prihode iz proračuna". "Čak i da je točno kako se raspitujem o javnim sredstvima koja se daju SNV-u, što je, zaboga, tu nelegitimno!?", pita se Predsjednik Republike Hrvatske koji ujedno tvrdi da je dobio priličan broj pritužbi u kojima mu se Srbi i neke njihove organizacije žale da se novac namijenjen manjinama troši prilično netransparentno u režiji Pupovca i njegovih, a ne na cijeli spektar aktivnosti srpske manjine. Milorad Pupovac, po Josipovićevom mišljenju, ni izbliza nije veliki zagovaratelj pomirbe Hrvata i Srba kako to nekada želi pokazati. "U mnogim područjima Hrvatske vodi politiku nacionalnih sukoba niskog intenziteta. Tek toliko da Srbima pokaže da trebaju zaštitnika poput njega", tvrdi hrvatski predsjednik. "Priča o pritisku na SNV kao izdavača "Novosti" zgodan je trik. Etiketira me se kao neprijatelja slobode tiska da se ne bi otvorila stvarna tema prijepora. Priča o mom pritisku na SNV kao izdavača Novosti, maskenbal je. Gospodin Pupovac se zapravo suprotstavlja pluralizaciji manjinske političke scene i želi zadržati svoj monopol, politički i financijski. Njegova politika već je dulje vrijeme disfunkcionalna, kako za odnos Srba i Hrvata u Hrvatskoj te za ostvarenje prava koja Srbi imaju po Ustavnom zakonu, tako i za odnos Hrvatske i Srbije. I to, konačno, valja jasno reći", zaključuje predsjednik Republike Hrvatske Ivo Josipović u odgovoru tjedniku SNV-a "Novosti", objavljenom u današnjem izdanju tog tjednika.
Prema nacrtu zakona njemačkog ministra za porodicu Kristine Šreder, maloljetnici neće moći da odlaze na koncerte u večernjim časovima bez odraslog pratioca u sklopu napora da se smanji konzumacija alkohola među tom populacijom stanovništva. Međutim, njen prijedlog je već naišao na kritike iz vladajuće koalicione vlade Angele Merkel. Prema zvaničnim podacima, broj mladih ljudi između 15 i 20 godina, koji su dovezeni u bolnicu zbog trovanja alkoholom, povećan je za skoro tri odsto 2010. u poređenju sa 2009. godinom. Prema nacrtu zakona, djeca mlađa od 16 godina neće moći da idu na javne skupove na kojima je alkohol dostupan, nakon 20.00 časova. Isto važi i za mlade od 16 do 18 godina nakon ponoći. Mladi će moći da ostaju nakon određenog roka na pomenutim mjestima samo ukoliko su u društvu roditelja ili osobe sa roditeljskim ovlaštenjem. Starosna granica pomenute osobe takođe je povećana sa 18 na 21 godinu. U javna dešavanja spadaju koncerti, kupovine tokom sezone božićnih praznika i emitovanje sprotskih događaja u prostorijama predviđenim za navijače. Portparol stranke Slobodni demokrata (FDP) Florijan Bernšnajder smatra da je prijedlog Šrederove nefunkcionalan. "Dvadesetogodišnjak može da kupi votku, ali zato ne može mlađeg brata da vodi u biskop u 19.00 časova. Odbacujemo slične apsurdne regulative", rekao je Bernšnajder njemačkom dnevniku "Zidojče cajtung".
Avgust bilježi rekordan broj turista u bh. prijestolnici. Među njima najviše je Italijana, Španaca, Francuza i posjetilaca iz Jugoistočne Evrope. Spoj kultura i pristupačne cijene samo su neki razlozi zašto turisti pohode ove krajeve. „Prve impresije su pozitivne. Sviđa nam se grad, pogotovo njegov stari dio. Inače, Balkan je nešto posebno. Možda je nama interesantan i zbog pristupačnih cijena. To je za mlade veoma važno - jer iako zarađujemo, pokušavamo proći jeftinije i putovati koliko možemo.“ „Grad je zanimljiv i zato što ovdje možemo govoriti poljski i ljudi nas razumiju. Svi znaju za Pariz, Rim, Barcelonu ili Madrid. Sarajevo još nije toliko popularno. Međutim, prijateljima ćemo ispričati da je ovdje dobro i interesantno.“ Zamolili smo djevojku na ulici da nam kaže gdje ćemo naći hostel. Ne samo da je pristala pomoći, već je i pitala taksi vozača gdje je ulica koju tražimo, te nas je dopratila do hostela.“ „Lijepo je doći u grad koji ima šta da ponudi, a povrh svega nije skup. U nedjelju smo bili u Srebrenici, jučer u Mostaru, a planiramo obići još neka mjesta u zapadnoj Hercegovini. Posebno nas je dojmila Srebrenica jer igra veliku ulogu koja kroji buduću politiku Bosne i Hercegovine, Srbije i Hrvatske. Stoga smatram da je važno posjetiti ovaj grad“, kaže Nathan. „Srbija i Bosna i Hercegovina imaju iste prirodne ljepote. Planine odišu zelenilom. Međutim, atmosfera je ovdje mnogo relaksiranija nego u Srbiji. Nismo bili u strahu, ali smo od festivala očekivali više, barem više dobre muzike. Sve što smo vidjeli je vrvilo od novca, previše pijanih ljudi, što ponekad može biti i opasno. Mnogo je bilo ljudi u vojničkim kapama i sa zastavama. Isticanje nacionalizma je nešto što mi se ne dopada. Bila sam u Maroku i Egiptu. Sarajevo je vrlo slično Istanbulu. To je grad mješovitih kultura. Rekla bih - evropski orijentalan grad i takav mi se sviđa.“ „Veoma smo zainteresovani da istražimo balkanske kulture, kao i planine i prirodu za koju kažu da je divlja i netaknuta. Sutra planiramo ići do nacionalnog parka u Crnoj Gori, a iz te zemlje ćemo se zaputiti u Albaniju. Sami ćemo istražiti ovu regiju i pokušati upoznati ovdašnje ljude. Možda će nam komunikacija predstavljati mali problem jer nam se jezici ne podudaraju, ali ćemo dati maksimum jer želimo upoznati ovaj prostor.“ „Do sada se još nismo našli u nekoj neugodnoj situaciji. Jedino da spomenem da je autobuska stanica veoma daleko od grada. Čak smo i razmišljali da li smo na pravoj adresi. Ubrzo smo saznali da Republika Srpska ima svoju stanicu i da bus ne vozi do centra Sarajeva. Kada je riječ o ljudima, primjećujem da su veoma susretljivi prema strancima. Sreli smo dvije osobe koje su nas dopratile do hostela, a kasnije i pokazale grad. Iako ne znamo jezik, veoma je lijepo.“ „U ovom mjesecu definitivno dolazi najviše gostiju. Oni dolaze radi starog dijela grada, radi načina življenja u gradu - izuzetno ima se dopada da su ljudi opušteni. Ne mogu da vjeruju da sve tako brzo izgradilo nakon rata. Sviđa im se naša hrana, jako pristupačna hrana, nije skupa.“ „Vi imate jako mnogo ljudi koji dolaze i zbog planinarenja i zbog raftinga i zbog biciklizma. Ipak, najveći broj ljudi dolazi zbog kulturnog turizma. Imamo jako mnogo familija. To nas isto raduje. Vi kad vidite da su ljudi došli sa malim bebama, to vam daje signal da je ovo prepoznata destinacija i da može ići samo naprijed - ukoliko, naravno, mi budemo pametni.“
Direktor JP "Šume Republike Srpske" Srđan Ljubojević, koji je uhapšen danas u akciji MUP-a "Proljeće", osumnjičen je za primanje mita od 10.000 KM, mada je policija imala i ranije nekih prijava da je zloupotrebljavao službeni položaj - izjavila je portparol MUP-a Mirna Šoja. Šoja je novinarima u Banjoj Luci rekla da će danas u MUP-u RS biti izvršena kriminalistička obrada nad Ljubojevićem, a on će sutra, uz izvještaj, biti predat u nadležnost Specijalnog tužilaštva RS. Ona je potvrdila da hapšenje Ljubojevića predstavlja nastavak akcije MUP-a "Proljeće", koja je usmjerena na sprečavanje korupcije na teritoriji Srpske. Šoja je rekla da je policija pretresla kancelariju koju koristi Ljubojević u JP „Šume RS“, kao i njegov stan u Banjoj Luci. Šoja napominje da je već bilo nekoliko predmeta u kojima su upravo lica koja obavljaju službene dužnosti lišena slobode zbog krivičnog djela primanja mita. Prema nalogu Specijalnog tužilaštva RS, pripadnici Jedinice za borbu protiv organizovanog kriminala i korupcije danas su u 12.40 časova lišili slobode generalnog direktora JP „Šume RS“ Srđana Ljubojevića, zbog postojanja osnova sumnje da je počinio krivično djelo primanje mita. “U toku dana nad njim će biti izvršena kriminalitička obrada, a sutra će uz izveštaj o počinjenom krivičnom djelu biti predat u nadležnost Specijalnog tužilaštva RS”, stoji u saopćenju MUP-a RS-a. MUP RS je naveo da je akcija “Proljeće” usmjerena na borbu protiv korupcije u javnim službama u RS.
Na svoj kanal na YouTubeu Džoni Štulić postavio je tokom vikenda 18 novih snimaka - tačnije bisera narodne muzike, koje je obradio i snimio ovaj legendarni muzičar. Među njima su kompozicije "U lijepom starom gradu Višegradu", "Dobro jutro, moj bekrijo", "Nema ljepše djevojke", "Sliku tvoju ljubim", "Volem diku", "U ranu zoru"... Čini se da je Džoni, nakon dugih godina izolacije u Holandiji, odabrao upravo YouTube kao način komunikacije sa svojom brojnom publikom, koja je doslovno gladna svega što napravi ovaj jedinstveni autor i muzičar. Od marta 2011. obradio je, snimio i putem YouTubea poklonio publici 320 hitova. Ovo je bio povod da jučer ujutro pozovemo Džonija u njegov dom u holandskom gradiću Houten pokraj Utrehta i pokušamo doznati informaciju više o ovom projektu. Džoni nam se javio, a iako su tokom našeg telefonskog razgovora na vrata Štulićevog doma nekoliko puta zvonili posjetioci, što je prokomentirao riječima: "Godinu ništa i onda u jednom danu sve", dao je još jedan u nizu ekskluzivnih intervjua za "Dnevni avaz". Kultni lik muzičke scene ovih prostora otkrio nam je čime se trenutno bavi, veoma otvoreno govorio je o razlozima zašto upravo obrade narodnih pjesama postavlja na YouTube, kao i o drugim itekako zanimljivim temama. - Od više od 300 pjesama 80 posto su narodne. - U posljednje vrijeme, ali i prije. Nemam nikakav plan... Ima svega. - Uspjele su pjesme, dobrano su uspjele. - Osnovna stvar je da, kada je nešto friško, da to odmah snimim ako imam mogućnosti, jer onda najbolje ispadne. Čim ja to nosim u sebi dva dana, sedmicu, izgubim odnos prema tome i ne mogu ništa više od toga napraviti. Potrefi se jednostavno. Internet mi je mnogo pomogao, znao sam 90 posto tih pjesama više-manje, ali dosta je sitnica i dobro ti dođe. Inače ne bih mogao napraviti sve što postoji i čak obogatiti nekim stvarima koje su izvan toga. - Zato što je to narodno. Pjesma je pjesma. Narodne, koje su sačuvane, uglavnom na melodiju idu, a najvažnije mi je to što ovo niko prije nije napravio. Meni je trebalo za taj projekt 20-30 godina, to su dva agregatna stanja, kao struja 110 i 220 volti. Ono što sam počeo šezdesetih godina je muzika na ritam, a narodna je ili na drugom ritmu ili bez ritma. E, sad, meni je najveći problem bio kako da to prebacim iz jednog u drugo stanje. To je samo pjesma kao što treba biti. - Ne. I svoje nove pjesme neću stavljati. One nisu za YouTube. To je privatna stvar. I ovo je privatna stvar, ali na kraju krajeva, ne živi čovjek na Marsu i to je jedan kompromis, pola-pola. - Nema nikakvog cilja. Naprosto mi je drago kada se relaksiram, kada oči umorim književnošću, da, onda, malo čujem nešto što mi se dopada. - Mogu na prste ruke nabrojati, a meni nije ni stalo. Ako već nešto radiš, onda, vjerovatno, nešto i zbog sebe radiš. Meni to ne znači ništa preko toga. I da ne radim zbog sebe, neki sud o nečemu postoji. - Moram nešto raditi. Uvijek ima nekih rupa i čovjek nehotično nabasa na nešto. - Kraljevića Marka. To je kraj 14. stoljeća. Dosta stvari tu ne štima. Narodne pjesme sigurno nose dosta toga, ali o njemu se ne zna ništa osim da se ženio i da je ponovo mijenjao drugu ženu za prvu te da je poginuo 1395. Najvažnija stvar su dubrovački arhivi, jer je u to vrijeme Dubrovnik bio najpouzdaniji bankarski grad. Eto, to me zanima... - Sigurno je da ima logike, jer da nije bilo narodnih pjesama, niko ne bi znao, jer o Marku nema dva slova. A sigurno je vrijedio. Ali, sigurno je da nije bio tako velik i lijep kao što kažu u pjesmama, ali je bio jak u nečem drugom. Ja ga vidim kao prosvijetljenog vladara. Ali, fali mi konj Šarac. - Nemam pojma, nije normalno... Ali, ja sam se već navikao. Moguće je da starim pa mi je hladno i kad nije hladno. I nekako imam osjećaj da mi se brada klima pa se iskreno bavim mišlju da stavim neku podvezicu ispod brade. - Ne, radim. Manijakalno radim. Mijenjam dan za noć, a uopće ne plešem. Znaš ono, kako se pjevalo, svi da plešu, da imaju snage, da imaju nove cipele, novi talas "Kazalište"... Znaš, nekad sam i bos hodao, uvijek sam nekako asketski bio raspoložen. Uvijek živim asketski, samo, doduše, u posljednje vrijeme ne stojim, kao prije, na jednoj nozi toliko dugo. Spomenuli smo tokom razgovora i rođendanski koncert koji je Goran Bregović održao u martu u sarajevskoj Zetri. - On je zaslužio da slavi rođendan. Znam milijardu puta neznatnije ljude koji slave veće rođendane od njega. - Braga je fenomen, s njim se niko ne može mjeriti. - Ime je ostalo, to se mene ne tiče. Ali, moje slike sigurno me se tiču. Ali, to je svršena priča. Mojih slika više nema niti bilo čega što je povezano sa mnom. To je sada uredu. - To je davno bilo. Da, to je bilo neko društvo, tako se zbilo. - Ne primam! Izuzeci potvrđuju pravilo.
Predizbornu kampanju SNSD-a uoči predstojećih lokalnih izbora prije nekoliko dana otvorio je Milorad Dodik, predsjednik te stranke i RS, razumio i prihvatio pravila "igre" Nebojša Radmanović, a nastavio jučer i Nikola Špirić. Pravila su jednostavna: što jače i žešće udarati po državotvornosti BiH, sve češće se oglašavati separatističkim izjavama i baljezgati o disoluciji kao neizbježnoj sudbini Bosne i Hercegovine. - Možda je to put koji je negdje daleko trasiran i na kraju će konstatovati da mačka i miš ne mogu živjeti zajedno i da je disolucija jedino rješenje za BiH - izjavio je Špirić. Ništa novo nije rekao ministar finansija, koji, podsjećanja radi, živi od države protiv koje priča. BiH još postoji, sastavljena je od dva entiteta. Sve isto kao i prije dvije godine. No, dogodilo se to da su vlasti u RS rasprodale "Telekom" i većinu državnih kompanija, a pare trošile na sve osim na investicije. Dogodilo se i to da građani manjeg bh. entiteta žive nekoliko puta gore nego uoči prošlih izbora. Ovo dobro znaju u SNSD-u. Baš zbog toga se i odlučuju da predizbornu kampanju ne baziraju na ekonomiji, zapošljavanju, Evropskoj uniji, nego na žestokoj nacionalističkoj i separatističkoj retorici, računajući da će još jednom rasplamsati nacionalizam. To je do sada palilo. Zašto ne bi još jednom? No, od raspada, disolucije, razlaza, kako god to Dodik nazivao, nema ništa. Ako građani u RS ponovo nasjednu na isti fol, za dvije godine opet će živjeti daleko gore nego danas!
Bosna i Hercegovina jedinstvena je zemlja na svijetu, koja broji dvostruko manje stanovnika od grada Njujorka i u kojoj većina žitelja sastavlja kraj s krajem te gaji čudnovate običaje. Većina je, naime, istovremeno obdarena istančanim darom za sprdnju na svoj račun te lišena svake vrste samokritike. Pa se desi da u tom konglomeratu često lutamo u očekivanjima i procjenama, krivce i uzroke našeg otužnog života tražimo na potpuno pogrešnim mjestima, smijemo se nečemu što je žalosno i obratno. Ovog ljeta, tako su glavne uloge od Sulje, Muje i eventualno Fate, u hit-komediji "Olimpijske igre", preuzeli Nedžad, Lucija, Ensar, Amel, Kemal i više-manje Ivana, plivačica koja je prva nastupala na toj nekakvoj smotri najboljih sportista, pa se na nju i zaboravilo. Da, ona je plivačica. Vrckavih je gegova ponudio taj blokbaster: "Nedžad se ne može ubiti - fulio bi se", "Ensara Hajdera angažirali Kinezi da reklamira mišiće i šlaufe", "Luciju Kimani potkočilo, pa odustala u maratonu"... Nije bilo skoro nikoga ko nije učestvovao u izvrtanju naših olimpijaca ruglu. No, nije li možda to tužna rabota? Ne predstavljaju li oni tamo nas? Nije li žalosno - a tako je izgledala naša šestorka - kad usred vojne akcije komandant pošalje neuke, skromno naoružane i najčešće golobrade mladiće na ledinu, čistinu gdje svi bivaju pokošeni za tren oka... U čemu smo to mi uspješniji od naših olimpijaca na Olimpijskim igrama? U procentu nezaposlenih? Tu smo mnogo jači. U stopi korupcije, kriminala? Nije li tužno, a ne smiješno kada stanovito derište, koje nije sposobno sebi doručak napraviti, bijesnim autom, vozeći 200 na sat, unakazi, zlehude li sudbine, buduću doktoricu i bude pušten nakon nekoliko dana pritvora? Ali, to smi mi. U svemu smo gori od naših tragikomičnih olimpijaca, samo ne postoji takmičenje u kojem bismo to mogli dokazati.
Izjava člana Predsjedništva BiH i Stranke demokratske akcije Bakira Izetbegovića da su vanredni izbori rješenje za novonastalu situaciju u BiH, posljednji je u nizu pokušaja SDA da stvaranjem vještačke krize u BiH zaustavi novu, legitimnu parlamentarnu većinu da ovu stranku nakon više od 20 godina u vlasti pošalje u opoziciju! Na to upozoravaju i stranke nove šestorke, podsjećajući da su prije samo nekoliko mjeseci predsjednici SNSD-a i SDA Milorad Dodik i Sulejman Tihić u Palati Republike Srpske u Banjoj Luci iza zatvorenih vrata podržali inicijativu za odgađanje lokalnih izbora i njihovo provođenje zajedno s narednim općim izborima 2014. godine. Nedugo nakon toga, SDA ponovo okreće ploču, pokušavajući iza tobožnjih državnih sakriti političke stranačke interese. No, analizirajući izborne rezultate koje SDA bilježi od 1996. do 2010. godine, jasno je da bi za ovu stranku bilo bolje da se drži incijative iz marta ove godine, jer su svaki izbori za njih značili pad od nekoliko destina, pa i stotina hiljada glasova! Vanredni izbori u ovom trenutku mogli bi značiti konačni kraj za SDA. Član Predsjedništva SDP-a Damir Mašić kaže za naš list da je interesantno da je prijedlog SDA o organiziranju vanrednih izbora došao nedugo nakon incijative ove stranke, zajedno sa SNSD-om, o odgađanju izbora. - Bilo bi dobro da iz SDA pojasne zbog čega u svakom kvartalu godine mijenjaju stavove. Problemi u državi u velikoj mjeri bili bi riješeni kada bi SDA prestala s nezakonitim i neustavnim opstrukcijama. Smiješno je da drugim partijama dijeli lekcije politička stranka koja ne poštuje demokratski uspostavljenu novu parlamentarnu većinu - kaže Mašić. Dopredsjednik HDZ-a BiH Marinko Čavara kaže za "Avaz" da je pitanje koliko bi vanredni izbori doprinijeli rješavanju, a koliko kompliciranju aktuelne situacije u BiH. Čavara kaže da iza inicijative za organiziranje vanrednih izbora stoji neko ko želi zamutiti cjelokupnu situaciju u vezi s grčevitom borbom SDA za ostanak u vlasti. - SDA ne poštuje parlamentarnu većinu niti rezultate postojećih izbora. Kako će onda poštovati rezultate novih izbora. To je zamajavanje javnosti. Stalno se mijenjaju teze. Prvo žele odgoditi lokalne izbore, a sada žele organizirati vanredne izbore, kako bi stalno bili u nekom izbornom i ne bi rješavali buduće probleme - kaže Čavara. S druge strane, Lazar Prodanović iz SNSD-a kaže da je nemoguće stvoriti zakonske uvjete za vanredne izbore. - Značajnije bi bilo da SDA ovu krizu koja je prisutna u FBiH riješi onako kako bi to bilo prihvatljivo za novoformiranu parlamentarnu većinu. SDA mora poštovati demokratske principe. Ako je konstituirana nova parlamentarna većina, šta je problem da neko bude u opoziciji? Nelogično je da treba raspisati vanredne izbore da neko ne bi ispao iz vlasti - kaže Prodanović. - Kada nismo imali vanredne izbore nakon ogromne krađe glasova kojima je SDA dobila mandate i člana Predsjedništva BiH i kada nismo imali vanredne izbore nakon godinu i pol čekanja da se formira vlast, svaki izbori u ovom momentu bili bi glupost, luksuz i nepotrebno trošenje para, energije i živaca za naš svijet! Kada se uzmu rezultati svih poslijeratnih izbora, jasno se vidi da SDA svaki put izlazi slabija i s manje glasova. Ovo je njihov pokušaj da se lažno predstave snažnima, a pokrovitelji siromaštva, privatizacijske pljačke, uništavanja velikih bh. kompanija, državna mafija i radikali, odlično znaju da im vrijeme istječe, navode iz Saveza za bolju budućnost BiH ovim povodom. - Što se SBB-a tiče, prema svim anketama, mi smo zbog naše državničke i razvojne politike, apsolutni favoriti i podržavamo ideju o vanrednim izborima. To činimo, iako znamo da SDA u svom primitivnom stilu blefira - kažu u Pres-centru SBB BiH. Stranka demokratske akcije, kako navode, prvo je htjela da se pričom o bojkotu izbora u Srebrenici, potom o Siriji, a sada o vanrednim izborima, skrene pažnja birača sa činjenice da četrdesetak njenih općinskih načelnika za četiri godine vlasti nije uradilo ništa za svoje općine. To je zamka u koju građani neće upasti, navode iz SBB-a.
Britanska Nevladina organizacija "Muslim Aid" u Sarajevu u četvrtak je organizirala iftar za 110 postača korisnika javne kuhinje Stari Grad koji su socijalni i materijalno najugroženiji. Zaiednilki iftar je organiziran za 50 postača ispred javne kuhinje Stari Grad, a za 60 postačai iftar je pripremljeni u vidu paketa hrane. Nakon iftara svim postačima su podijeljene vitre od strane donatora iz Velike Britanije u vrijednosti od 20 KM po osobi. Pored toga, "Muslim Aid" je podijelio vitre za još 240 korisnika javne kuhinje Stari Grad od po 20 KM po osobi. Ukupna vrijednost donacija u vitrama i iftaru 7.600 KM. U mjesecu ramazanu, kako je istakla Edina Šehić, direktorica Muslim Aida, podijeljeno je oko 700 kilograma mesa od dvije krave, u dvije javne kuhinje: javna kuhinja „Stari Grad“ u Sarajevu i javna kuhinja „Merhamet“ u Tuzli. Cilj je bio da se obraduju svi korisnici, a posebno postači uoči mjeseca Ramazana. Ova donacija omogućila je da prve dane ovog svetog mjeseca oko 3.000 korisnika ovih kuhinja dočekaju sa boljim i kvalitetnijim obrocima. Krave su kupljene od povratničke porodice iz sela Grbovici općina Zvornik u Istočnoj Bosni. Sljedeća podjela mesa od kurbana i akike predviđena je uoči Bajrama da bi mogli i oni koji zavise od narodnih kuhinja dostojanstveno i sa radošću dočekati Bajram i bajramski ručak.
Važan napredak je postignut prema jačanju globalne nuklearne sigurnosti nakon japanske nesreće na nuklearnoj elektrani Fukushima Daiichi prošle godine, saopćila je UN-ova Međunarodna agencija za atomsku energiju (IAEA), ali se vodeća ekološka grupa nije složila. IAEA je objavila ove procjene nakon izvještaja koji je pripremila za godišnji sastanak koji će viti održan narednog mjeseca između zemalja članica IAEA-e, koje su usvojile akcioni plan sigurnosti konsenzusom prošlog septembra uprkos kritikama da nisu učinile dovoljno. "Od usvajanja IAEA-inog Akcionog plana za nuklearnu sigurnost značajan napredak je ostvaren u nekoliko ključnih područja", saopćila je agencija sa sjedištem u Beču, prenosi Reuters. Ta područja uključuju "poboljašanja u hitnoj pripravnosti i sposobnosti reagiranja". Međutim, istaknuta ekološka organizacija Greenpeace, koja je protivnik nuklearne energije, saopćila je da nije došlo do "stvarnog" napretka. "Akcioni plan IAEA-e ne bavi se nijednom tačkom koja je dovela do katastrofe u Japanu", rekla je zvaničnica Greenpeacea Aslihan Tumer. Nulearno postrojenje Fukushima Daiichi, 240 kilometara udaljena od Tokija, pogođena je zemljotresom i cunamijem, što je uzrokovalo prekid snabdijevanja električnom energijom, a voda je preplavila agregate i sisteme za hlađenje, što je uzrokovalo pregrijavanje njena tri od šest reaktora. Oko 150.000 osoba je moralo napustiti to područje zbog izbacivanja radioaktivnog materijala iz rekatora. Neki se stanovnici nikad više nisu vratili.
Država BiH je u opasnosti i važno je da se u narednom periodu svi zajedno, sve stranke probosanskohercegovačke orijentacije, pokušamo bolje organizirati kako bismo što efikasnije branili BiH, izjavio je u intervjuu za "Dnevni avaz" zamjenik predsjedavajućeg Predstavničkog doma Parlamenta BiH Denis Bećirović. - Opasnost postoji. Međutim, većina stanovnika doživljava BiH kao svoju državu. Većina ključnih aktera na međunarodnoj sceni daje podršku državi BiH. Imamo razloga da budemo optimisti kada je u pitanju opstanak BiH, ali, naravno, pri svemu tome moramo biti veoma oprezni, jer očigledno da postoje snage koje žele razoriti državu BiH. - Smatram da je izjava predsjednika Skupštine Srbije zaista neprihvatljiva za BiH, a vjerujem i za EU i SAD, kao i brojne druge prijatelje BiH. Takve izjave ne doprinose povratku povjerenja u regionu jugoistočne Evrope. Nijedan entitet u BiH ne može se nazivati državom. To argumentiram sljedećim: nisu slučajno FBiH i RS nazvane entitetima, upravo zato da se Bosni i Hercegovini očuva njena unutrašnja struktura nepodijeljene suverene države. BiH nije sastavljena iz dvije države, već iz dva entiteta. Da je ustavotvorac u Dejtonu htio da BiH bude sastavljena iz dvije države, on bi to i rekao. - Svi mi koji se borimo za BiH nećemo sigurno posustati u toj borbi. Sve bh. snage moraju biti glasnije, jasnije i jedinstvenije u borbi za BiH. Izjave tipa da je moja reakcija neustavna jer nemam saglasnost Kolegija, zaista su deplasirane. Ako pogledate samo izjave člana Kolegija u Domu naroda iz SDS-a Ognjena Tadića, vidjet ćete da je on nekoliko puta slao različita pisma na različite adrese, a da nikada nije imao saglasnost Kolegija za takvo nešto. Ako SDS ima parlamentarnu većinu da može smjenjivati sve one koji se bore za BiH u Parlamentu, onda neka probaju to napraviti. - Te stvari ne treba vezivati isključivo uz predizbornu kampanju. Imamo kontinuitet takvih izjava već godinama. Istina, one posljednjih mjeseci, od promjene vlasti u Srbiji, eskaliraju. Mislim da tu politiku treba ozbiljno shvatiti. Mi u BiH moramo svjesni da neki pokušavaju zaista razbijati ovu državu, praviti nešto što nije propisano ni Dejtonskim mirovnim sporazumom ni Ustavom BiH. - Treba skrenuti pažnju da svi mi u BiH moramo biti oprezni pri upotrebi određenih ustavnih pojmova. Nažalost, vrlo često posljednjih godina zloupotrebljava se neustavni naziv zajedničke institucije BiH. Ne postoje zajedničke institucije BiH. U Ustavu BiH nema zajedničkih institucija, već samo institucije BiH. Predsjednik Skupštine Srbije Nebojša Stefanović izjavio je da je prilikom obraćanja novinarima poslije razgovora s predsjednikom parlamenta Republike Srpske Igorom Radojičićem upotrijebio izraz država bez želje i namjere da se ovom entitetu na bilo koji način mijenja njen međunarodni položaj. - Tokom obraćanja jasno sam istakao da se RS pridržava svih odredaba Dejtonskog sporazuma - rekao je Stefanović.
Atletski klub Sloboda-Tehnograd iz Tuzle ove godine proslavlja 65 godina postojanja i 35 godina uspješne saradnje sa generalnim sponzorom DD Tehnograd Inžinjering. Tokom svih ovih godina Sloboda je u samom vrhu bh. atletike dala je veliki broj reprezentativaca i rekordera u raznim disciplinama. Ova sezona im je također bila uspješna. Sloboda je na ekipnom prvenstvu BiH za seniore i seniorke koje je održano u Zenici osvojila treće mjesto u ženskoj konkurenciji i četvrto mjesto u muškoj konkurenciji. Na pojedinačnom prvenstvu BiH za seniore i seniorke atletičari ovog kluba su osvojili 14 medalja od čega četiri zlatne, dvije srebrene i osam bronzanih, gdje su titule pojedinačnih prvaka osvojili Adnan Malkić u discplinama 110 m i skoku u dalj, Melika Kasumović u troskoku i Rahima Zukić u trci na 3000 m stipl. - Uspješno radimo već dugi niz godina, a dokaz tome je i 2011. godina gdje je naša takmičarka Melika Kasumuvić ponijela epitet najbolje sportiskinje u Tuzlanskom kantonu. Osim Melike, među bolje svrstani su još Malkić u kategoriji seniora i naša ženska juniorska ekipa, koje su ostvarile najveći uspjeh plasiravši se među osam evropskih juniorskih ekipa - kazala je Kada Delić - Selimović, direktorica Slobode, te podvukla uspjehe juniorskih selekcija. - Na juniorskom prvenstvu Balkana, koje je održano 23. juna u turskom gradu Eskišehiru, Kasumović je u disciplini troskok osvojila srebrnu medalju sa daljinom od 12,51. Tada je potvrdila nastup na Svjetskom juniorskom prvenstvu koje se održalo u Barceloni osvojivši 22. mjesto. Prvenstvo Balkana za mlađe juniore i juniorke u Beogradu naš najbolji junior Benjamin Abdulahović je nastupao u disciplini skok udalj i sa daljinom od 7,12 m osvojio srebrnu medalju, što je novi rekord BiH za mlađe juniore - rekla je Delić - Selimović i za kraj dodala da zasluge za dobre rezultate pripadaju trenerima Vinku Galušiću, Muhamedu Deliću, Halidu Gazibegoviću, Salihu Hotu i Elvisu Fatiću. Adnan Malkić, Benjamin Abdulahović, Armin Mujić, Mahir Kurtalić, Anes Hodžić, Amel Hadžić, Dino Ramović, Dejan Obrenović, Edis Gušić, Nermin Šeherac, Damir Kalajevac, Munib Subašić, Selvir Mujanović, Armin Hasić, Azur Palavarić, Midhat Arnautović, Omer Murselović, Jasmin Hrvatović, Nermin Bratovčić, Omer Čajić, Mirza Kasumović, Melika Kasumović, Indira Đulović, Melisa Belkić, Adisa Belkić, Zehra Kahrimanović, Samra Sofić, Naida Zukić, Rahima Zukić, Dževada Hasanbegović, Arnela Šiljegović, Adisa Jusufović, Jasna Horozić, Elvedina Alić, Elma Ćivić, Amira Husarkić, Dženita Čizmić, Lejla Blažević.
Politička hajka iz Republike Srpske na ministra vanjskih poslova BiH Zlatka Lagumdžiju pokrenuta zbog, navodno, glasanja za usvajanje rezolucije UN-a o Siriji, prema svemu sudeći nema nikakve veze s ovom bliskoistočnom zemljom, ali ima s novim-starim političkim savezima u BiH, saznaje "Dnevni avaz". Cjelokupnu priču o stavu BiH o Siriji, kako nam je rečeno iz dobro upućenih izvora, inscenirale su političke kuhinje SNSD-a i SDA-a kako bi pažnju javnosti skrenule s pravih problema u BiH. Umjesto provođenja presude "Sejdić - Finci", Evropske unije, NATO-a, ekonomije, zapošljavanja, javnosti se plasira retorika o smjenama, lažnim sukobima od kojih koristi mogu imati samo oni koji su najodgovorniji za stanje u kojem se BiH nalazi, stari znalci u vlasti: SDA i SNSD. Obje stranke imaju interes da se dižu tenzije, vrše opstrukcije i raspiruje nacionalizam, u skladu s njihovim dosadašnjim izbornim strategijama. I ovog puta to rade koordinirano i zajednički. Indikativna je činjenica da predsjednik SNSD-a Milorad Dodik traži smjenu Lagumdžije zbog načina glasanja o rezoluciji, ali ne i Bakira Izetbegovića, koji je ministru vanjskih poslova dao instrukciju kako da se glasa u UN-u. No, Dodik je otrovne strijele okrenuo prema Lagumdžiji, štiteći svoje višegodišenje partnere iz vlasti. Sve to upućuje da je na sceni zakulisni savez SDA i SNSD-a. Generalni sekretar Saveza za bolju budućnost BiH i poslanik ove stranke u Predstavničkom domu Parlamenta FBiH Nasir Beganović pojašnjava da bi Lagumdžija prekršio Ustav da je glasao protiv volje Predsjedništva. No, jasno je, kaže, da postoji skrivena namjera zaoštravanja nacionalističke retorike uoči lokalnih izbora. Evidentno je, kaže, da postoji neka druga priča iza kulisa, za koju javnost u BiH još ne zna. - SDA je spremna i sa SNSD-om ući u koaliciju, odnosno s bilo kim i pod bilo kojim uvjetima samo da bi spasila svoje fotelje, a sve pod plaštom zaštite bošnjačkih interesa. To dovoljno govori o politici SDA. U principu, interes BiH i bošnjačkog naroda njih ne zanima. Samo interes uskih krugova u SDA - kaže Beganović. On podsjeća da je, blokirajući demokoratski formiranu novu parlamentarnu većinu da rekonstruira vlast, SDA pokazala da je interesiraju samo fotelje. Zbog toga će i ovog puta, kao i do sada, računi za retrogradne procese biti ispostavljeni građanima BiH. Iz Američke ambasade u BiH jučer su nam, komentirajući cijeli slučaj, kazali da se ne žele miješati u unutrašnja pitanja u našoj zemlji. - Ovo su unutrašnja pitanja koja trebaju riješiti lideri BiH. Međutim, mi smo zabrinuti zbog mogućih budućih kašnjenja u usvajanju reformi koje će biti od koristi građanima ove zemlje i koje će BiH približiti članstvu u EU i NATO-u - kazali su nam u Uredu za odnose s javnošću Ambasade SAD-a.
